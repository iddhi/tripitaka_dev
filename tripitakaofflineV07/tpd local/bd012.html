<html>
<head>
<title>พจนานุกรมพุทธศาสน์ - สันตาปทุกข์-ไสยาวสาน</title>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>
<meta http-equiv="Content-Type" content="text/html; ">
<link href="article.css" rel="stylesheet" type="text/css">

<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>
</head>

<body class="body">
<div class="tmc">
พจนานุกรมพุทธศาสน์ ฉบับประมวลศัพท์ โดย สมเด็จพระพุทธโฆษาจารย์ (ประยุทธ์ ปยุตฺโต) หรือ พระธรรมปิฎก (ป.อ. ปยุตฺโต)<br /><br />
พจนานุกรมพุทธศาสน์ สันตาปทุกข์-ไสยาวสาน
</div>
<br />
<b><span class="vcb">สันตาปทุกข์</span></b>
ทุกข์คือความร้อนรุ่ม, ทุกข์ร้อนได้แก่ความกระวนกระวายใจ เพราะถูกไฟกิเลสคือ
ราคะ โทสะ และ
โมหะแผดเผา<br />
<br />
<b><span class="vcb">สันติ, สันติภาพ</span></b>
ความสงบ<br />
<br />
<b><span class="vcb">สันติเกนิทาน</span></b> เรื่องใกล้ชิด
หมายถึงเรื่องราวหรือความเป็นมาเกี่ยวกับพระพุทธเจ้าตั้งแต่ตรัสรู้จนเสด็จปรินิพพาน<br />
<br />
<b><span class="vcb">สันติวิหารธรรม</span></b>
ธรรมเป็นเครื่องอยู่อย่างสงบ<br />
<br />
<b><span class="vcb">สันตุฏฐิกถา</span></b> ถ้อยคำที่ชักนำให้มีความสันโดษ
(ข้อ ๒ ในกถาวัตถุ ๑๐)<br />
<br />
<b><span class="vcb">สันถัต</span></b> ผ้ารองนั่ง
หล่อด้วยขนเจียม<br />
<br />
<b><span class="vcb">สันทัด</span></b> ถนัด, จัดเจน,
ชำนาญ, ปานกลาง<br />
<br />
<b><span class="vcb">สันทัสสนา</span></b> การให้เห็นชัดแจ้ง
หรือชี้ให้ชัด คือ ชี้แจงให้เข้าใจชัดเจน มองเห็นเรื่องราวและเหตุผลต่างๆ
แจ่มแจ้ง 
เหมือนจูงมือไปดูเห็นประจักษ์กับตา, เป็นลักษณะอย่างแรกของการสอนที่ดีตามแนวพุทธจริยา
(ข้อต่อไปคือสมาทปนา)<br />
<br />
<b><span class="vcb">สนฺทิฏฺฐิโก</span></b> พระธรรมอันผู้ได้บรรลุย่อมเห็นเองรู้เอง
ประจักษ์แจ้งกับตนไม่ต้องขึ้นต่อผู้อื่น ไม่ต้องเชื่อต่อถ้อยคำของใคร (ข้อ ๒ ในธรรมคุณ ๖ )<br />
<br />
<b><span class="vcb">สันนิธิ</span></b> การสั่งสม,
ของที่สั่งสมไว้หมายถึงของเคี้ยวของฉันที่รับประเคนแล้วเก็บไว้ค้างคืนเพื่อจะฉันในวันรุ่งขึ้น
ภิกษุฉันของนั้น เป็นปาจิตตีย์ทุกคำกลืน (สิกขาบทที่ ๘ แห่งโภชนวรรคปาจิตติยกัณฑ์)<br />
<br />
<b><span class="vcb">สันนิบาติ</span> </b>การประชุม,
ที่ประชุม<br />
<br />
<b><span class="vcb">สันนิปาติกา อาพาธา</span></b>
ความเจ็บไข้เกิดจากสันนิบาต (คือประชุมกันแห่งสมุฏฐานทั้งสาม), ไข้สันนิบาต
คือความเจ็บไข้ที่เกิดขึ้นแต่ดี เสมหะ และลม ทั้งสามเจือกัน<br />
<br />
<b><span class="vcb">สันนิวาส</span> </b>ที่อยู่,
ที่พัก; การอยู่ด้วยกัน, การอยู่ร่วมกัน<br />
<br />
<b><span class="vcb">สันนิษฐาน</span></b> ความตกลงใจ,
ลงความเห็นในที่สุด; ไทยใช้ในความหมายว่า ลงความเห็นเป็นการคาดคะเนไว้ก่อน<br />
<br />
<b><span class="vcb">สันยาสี</span></b> ผู้สละโลกแล้วตามธรรมเนียมของศาสนาฮินดู
ดู <i>อาศรม<br />
<br />
</i><b><span class="vcb">สันสกฤต</span></b> ชื่อภาษาโบราณของอินเดียภาษาหนึ่ง
ใช้ในศาสนาพราหมณ์หรือฮินดู และพุทธศาสนาฝ่ายมหายาน<br />
<br />
<b><span class="vcb">สัปดาห์</span></b> ๗ วัน,
ระยะ ๗ วัน<br />
<br />
<b><span class="vcb">สัปบุรุษ</span></b> ดู <i>สัปปุรุษ<br />
<br />
</i><b><span class="vcb">สัปปาณกวรรค</span></b>
ตอนที่ว่าด้วยเรื่องสัตว์มีชีวิตเป็นต้น, เป็นวรรคที่ ๗ แห่งปาจิตติยกัณฑ์ในมหาวิภังค์แห่งพระวินัยปิฎก<br />
<br />
<b><span class="vcb">สัปปายะ</span></b> สิ่ง สถาน
หรือบุคคล ซึ่งเป็นที่สบาย เหมาะกัน เกื้อกูล หรือเอื้ออำนวย โดยเฉพาะที่ช่วยเกื้อกูลแก่การ
บำเพ็ญและประดับประคองรักษาสมาธิ ท่านแสดงไว้ ๗ อย่าง คือ <i>อาวาส </i>(ที่อยู่)
<i>โคจร</i> (ที่บิณฑบาตหรือแหล่ง
อาหาร) <i>ภัสสะ</i> (เรื่องพูดคุยที่เสริมการปฏิบัติ) <i>บุคคล</i> (ผู้ที่เกี่ยวข้องด้วยแล้วช่วยให้จิตผ่องใสสงบมั่นคง)
<i>โภชนะ</i> 
(อาหาร) <i>อุตุ </i>(สภาพแวดล้อมและอุณหภูมิ) อิริยาบถ; ทั้ง ๗ นี้ ที่เหมาะกันเป็นสัปปายะ
ที่ไม่สบายเป็นอสัปปายะ<br />
<br />
<b><span class="vcb">สัปปิโสณฑิกา</span></b> ชื่อเงื้อมเขาแห่งหนึ่งอยู่ที่สีตวัน
ใกล้กรุงราชคฤห์ ณ ที่นี้พระพุทธเจ้าเคยทำนิมิตต์โอภาสแก่พระ
อานนท์<br />
<br />
<b><span class="vcb">สัปปุริสธรรม</span></b> ธรรมของสัตบุรุษ,
ธรรมของคนดี, ธรรมที่ทำให้เป็นสัตบุรุษ มี ๗ อย่างคือ <i>๑. ธัมมัญญุตา</i>
รู้หลักหรือรู้
จักเหตุ <i>๒. อัตถัญญุตา</i> รู้ความมุ่งหมายหรือรู้จักผล <i>๓. อัตตัญญุตา</i>
รู้จักตน <i>๔. มัตตัญญุตา</i> รู้จักประมาณ <i>๕. กาลัญ-
ญุตา</i>รู้จักกาล <i>๖. ปริสัญญุตา</i> รู้จักชุมชน <i>๗. ปุคคลัญญุตา</i>
รู้จักบุคคล; <b>อีกหมวดหนึ่งมี ๘ อย่าง </b>คือ ๑. ประกอบด้วย 
<i>สัทธรรม ๗ </i>ประการ ๒. ภักดีสัตบุรุษ (คบหาผู้มีสัทธรรม ๗) ๓. คิดอย่างสัตบุรุษ
๔. ปรึกษาอย่างสัตบุรุษ ๕. พูด
อย่างสัตบุรุษ ๖. ทำอย่างสัตบุรุษ (๓-๔-๕-๖ คือ คิดปรึกษา พูด ทำ มิใช่เพื่อเบียดเบียนตนและผู้อื่น)
๗. มีความเห็น
อย่างสัตบุรุษ (คือเห็นชอบว่า ทำดีมีผลดี ทำชั่วมีผลชั่วเป็นต้น) ๘. ให้ทานอย่างสัตบุรุษ
(คือให้โดยเคารพ เอื้อเฟื้อแก่
ของและผู้รับทาน เป็นต้น)<br />
<br />
<b><span class="vcb">สัปปุริสบัญญัติ</span></b>
ข้อที่ท่านสัตบุรุษตั้งไว้, บัญญัติของคนดี มี ๓ คือ <i>๑. ทาน </i>ปันสละของตนเพื่อประโยชน์แก่ผู้อื่น
<i>๒. ปัพพัชชา</i> ถือบวช เว้นจากการเบียดเบียนกัน <i>๓. มาตาปิตุอุปัฏฐาน</i>
บำรุงมารดาบิดาของตนให้เป็นสุข<br />
<br />
<b><span class="vcb">สัปปุริสูปัสสยะ</span></b>
คบสัตบุรุษ, คบคนดี, ได้คนดีเป็นที่พึ่งอาศัย (ข้อ ๒ ในจักร ๔)<br />
<br />
<b><span class="vcb">สัปปุริสูปสังเสวะ</span></b>
คบสัตบุรุษ, คบคนดี, คบท่านที่ประพฤติชอบด้วยกายวาจาใจ, เสวนาท่านผู้รู้ผู้ทรงคุณ
(ข้อ ๑ ในวุฑฒิ ๔)<br />
<br />
<b><span class="vcb">สัปปุรุษ</span></b> เป็นคำเลือนปะปนระหว่างสัปปุริสที่เขียนอย่างบาลี
กับสัตบุรุษที่เขียนอย่างสันสกฤต มีความหมายอย่างเดียวกัน (ดู <i>สัตบุรุษ</i>) แต่ในภาษาไทยเป็นคำอยู่ข้างโบราณ ใช้กันในความหมายว่า
คฤหัสถ์ผู้มีศรัทธาในพระศาสนา 
เฉพาะอย่างยิ่งผู้ที่ไปร่วมกิจกรรมทางบุญทางกุศล รักษาศีลฟังธรรมเป็นประจำที่วัดใดวัดหนึ่ง
บางทีเรียกตามความผูกพันกับวัดว่า สัปปุรุษวัดนั้น สัปปุรุษวัดนี้<br />
<br />
<b><span class="vcb">สัพพกามี</span></b> ชื่อพระเถระองค์หนึ่งในการกสงฆ์
ผู้ทำสังคายนาครั้งที่ ๒ เป็นผู้มีพรรษาสูงสุด และทำหน้าที่วิสัชนา<br />
<br />
<b><span class="vcb">สัพพโลเกอนภิรตสัญญา</span></b>
กำหนดหมายถึงความไม่น่าเพลิดเพลินในโลกทั้งปวง (ข้อ ๘ ในสัญญา ๑๐)<br />
<br />
<b><span class="vcb">สัพพสังขาเรสุอนิฏฐสัญญา</span></b>
กำหนดหมายถึงความไม่น่าปรารถนาในสังขารทั้งปวง (ข้อ ๙ ในสัญญา ๑๐)<br />
<br />
<b><span class="vcb">สัพพัญญุตญาณ</span></b> ญาณคือความเป็นพระสัพพัญญู,
พระปรีชาญาณหยั่งรู้สิ่งทั้งปวง ทั้งที่เป็นอดีต ปัจจุบัน และอนาคต<br />
<br />
<b><span class="vcb">สัพพัญญู</span></b> ผู้รู้หมด,
ผู้รู้ทุกสิ่งทุกอย่าง, พระนามของพระพุทธเจ้า<br />
<br />
<b><span class="vcb">สัพพัตถคามินีปฏิปทาญาณ</span></b>
ปรีชาหยั่งรู้ทางที่จะนำไปสู่คติทั้งปวง คือทั้งสุคติ ทุคติ และทางแห่งนิพพาน
(ข้อ ๓ ในทศพลญาณ)<br />
<br />
<b><span class="vcb">สัมปชัญญะ</span></b> ความรู้ตัวทั่วพร้อม,
ความรู้ตระหนัก, ความรู้ชัดเข้าใจชัด ซึ่งสิ่งที่นึกได้; มักมาคู่กับสติ (ข้อ
๒ ในธรรมมีอุปการะมาก ๒)<br />
<br />
<b><span class="vcb">สัมปชานมุสาวาท</span></b>
รู้ตัวอยู่กล่าวเท็จ, การพูดเท็จทั้งที่รู้ คือ รู้ความจริง แต่จงใจพูดให้คลาดจากความจริง
เพื่อให้ผู้ฟังเข้าใจเป็นอย่างอื่นจากความจริง (สิกขาบทที่ ๑ แห่งมุสาวาทวรรคปาจิตติยกัณฑ์)<br />
<br />
<b><span class="vcb">สัมปยุต </span></b>ประกอบด้วย;
สัมปยุตต์ ก็เขียน<br />
<br />
<b><span class="vcb">สัมปโยค</span></b> การประกอบกัน<br />
<br />
<b><span class="vcb">สัมประหาร</span></b> การสู้รบกัน,
การต่อสู้กัน<br />
<br />
<b><span class="vcb">สัมปรายภพ</span></b> ภพหน้า<br />
<br />
<b><span class="vcb">สัมปรายิกัตถะ</span></b>
ประโยชน์ภายหน้า, ประโยชน์ขั้นสูงขึ้นไป อันได้แก่ความมีจิตใจเจริญงอกงามด้วยคุณธรรมความดี

ทำให้ชีวิตนี้มีค่าและเป็นหลักประกันชีวิตในภพหน้า ซึ่งจะสำเร็จได้ด้วยธรรม
๔ ประการ คือ <i>๑. สัทธาสัมปทา</i> ถึง
พร้อมด้วยศรัทธา <i>๒. สีลสัมปทา</i> ถึงพร้อมด้วยศีล <i>๓. จาคสัมปทา</i>
ถึงพร้อมด้วยการบริจาค <i>๔. ปัญญาสัมปทา</i> ถึงพร้อม
ด้วยปัญญา ธรรม ๔ อย่างนี้เรียกเต็มว่า สัมปรายิกัตถสังวัตตนิกธรรม<br />
<br />
<b><span class="vcb">สัมปหังสนา</span></b> การทำให้ร่าเริง
หรือปลุกให้ร่าเริง คือ ทำบรรยากาศให้สนุกสดชื่นแจ่มใส เบิกบานใจ ให้ผู้ฟังแช่มชื่นมี
ความหวัง มองเห็นผลดีและทางสำเร็จ, เป็นลักษณะอย่างหนึ่งของการสอนที่ดีตามแนวพุทธจริย
(ข้อก่อนคือสมุตเตชนา)<br />
<br />
<b><span class="vcb">สัมปัตตวิรัติ</span></b>
ความเว้นจากวัตถุอันถึงเข้า, การเว้นเมื่อประสบซึ่งหน้าคือไม่ได้สมาทานศีล
หรือตั้งใจละเว้นมาก่อน 
แต่เมื่อประสบเหตุอันจะทำให้ทำความชั่วหรือละเมิดศีลเข้าเฉพาะหน้า ก็ละเว้นได้ในขณะนั้นเอง
ไม่ล่วงละเมิดศีล 
(ข้อ ๑ ในวิรัติ ๓)<br />
<br />
<b><span class="vcb">สัมผัปปลาปะ</span></b> พูดเพ้อเจ้อ,
พูดเหลวไหล, พูดไม่เป็นประโยชน์, ไม่มีเหตุผล,ไร้สาระ ไม่ถูกกาลถูกเวลา (ข้อ
๗ ใน
อกุศลกรรมบถ ๑๐)<br />
<br />
<b><span class="vcb">สัมผัปปลาปา เวรมณี</span></b>
เว้นจากพูดเพ้อเจ้อ, เว้นจากพูดเหลวไหลไม่เป็นประโยชน์, พูดคำจริง มีเหตุผล
มีประโยชน์ 
ถูกกาละเทศะ (ข้อ ๗ ในกุศลกรรมบถ ๑๐)<br />
<br />
<b><span class="vcb">สัมผัส</span></b> ความกระทบ,การถูกต้องที่ให้เกิดความรู้สึก,ความประจวบกันแห่งอายตนะภายใน
อายตนะภายนอกและ
วิญญาณ มี ๖ เริ่มแต่<i>จักขุสัมผัส</i> สัมผัสทางตา เป็นต้น จนถึง <i>มโนสัมผัส</i>
สัมผัสทางใจ (เรียงตามอายตนะภายใน ๖); 
<i>ผัสสะ </i>ก็เรียก<br />
<br />
<b><span class="vcb">สัมพันธ์</span></b> <b>1.
</b>เกี่ยวข้อง, ผูกพัน, เนื่องกัน <b>2. </b>ในทางอักขรวิธีภาษาบาลี หมายถึงบทที่เชื่อมกับบทอื่น
เช่น ตุณฺหสฺส หรือ 
ตุณฺหิสฺส (= ตุณฺหี + อัสฺส)<br />
<br />
<b><span class="vcb">สัมพุทธะ</span></b> ท่านผู้ตรัสรู้เอง,
พระพุทธเจ้า<br />
<br />
<b><span class="vcb">สัมภเวสี</span></b> ผู้แสวงสมภพ,
ดู <i>ภูตะ<br />
<br />
</i><b><span class="vcb">สัมภาระ</span></b> สิ่งของต่างๆ
วัตถุ, วัสดุ, เครื่องใช้, องค์, ส่วนประกอบ; การประชุมเข้า<br />
<br />
<b><span class="vcb">สัมภูตสาณวาสี</span></b>
ชื่อพระเถระองค์หนึ่งในการกสงฆ์ ผู้ทำสังคายนาครั้งที่ ๒<br />
<br />
<b><span class="vcb">สัมโภคนาสนา</span></b> ให้ฉิบหายเสียจากการกินร่วม,
เป็นศัพท์ผูกใหม่ที่สมเด็จพระมหาสมณเจ้า กรมพระยาวชิรญาณวโร
รส ว่าน่าจะใช้แทนคำว่าทัณฑกรรมนาสนา (การให้ฉิบหายด้วยทัณฑกรรม คือ การลงโทษสามเณรผู้กล่าวตู่พระ
ธรรมเทศนาโดยไล่จากสำนัก และไม่ให้ภิกษุทั้งหลายคบด้วยตามสิกขาบทที่ ๑๐ แห่งสัปปาณกวรรค
ปาจิตติยกัณฑ์)<br />
<br />
<b><span class="vcb">สัมมติกา</span></b> กัปปิยภูมิที่สงฆ์สมมติ
คือกุฎีที่สงฆ์เลือกจะใช้เป็นกัปปิยกุฎีแล้วสวดประกาศด้วยญัตติทุติยกรรม ดู
<i>กัปปิยภูมิ<br />
<br />
</i><b><span class="vcb">สัมมสนญาณ</span></b>
ญาณหยั่งรู้ด้วยพิจาร ณานามรูปโดยไตรลักษณ์, ญาณที่พิจารณาหรือตรวจตรานามรูปหรือสังขาร
มองเห็นตามแนวไตรักษณ์ คือ รู้ว่า ไม่เที่ยง ทนอยู่ไม่ได้ ไม่ใช่ตัวตน (ข้อ ๓
ในญาณ ๑๖)<br />
<br />
<b><span class="vcb">สัมมัตตะ</span></b> ความเป็นถูก,
ภาวะที่ถูกมี ๑๐ อย่าง ๘ ข้อต้น ตรงกับองค์มรรคทั้ง ๘ ข้อ เพิ่ม ๒ ข้อท้าย
คือ ๙. <i>สัมมาญาณ</i> 
รู้ชอบ ได้แก่ผลญาณและปัจจเวกขณญาณ ๑๐. <i>สัมมาวิมุตติ</i> พ้นชอบได้แก่อรหัตตผลวิมุตติ;
เรียกอีกอย่างว่า <i>อเสขธรรม</i> ๑๐; ตรงข้ามกับ<i>มิจฉัตตะ</i> ๑๐<br />
<br />
<b><span class="vcb">สัมมา</span></b> โดยชอบ,
ดี, ถูกต้อง, ถูกถ้วน, สมบูรณ์, จริง, แท้<br />
<br />
<b><span class="vcb">สัมมากัมมันตะ</span></b>
ทำการชอบ หรือการงานชอบ ได้แก่ การกระทำที่เว้นจากความประพฤติชั่วทางกายสามอย่าง
คือ ฆ่าสัตว์ ลักทรัพย์ ประพฤติผิดในกาม คือ เว้นจาก<i>กายทุจริต ๓ </i>(ข้อ ๔ ในมรรค)<br />
<br />
<b><span class="vcb">สัมมาญาณะ</span></b>
รู้ชอบ ได้แก่ผลญาณ คือญาณอันเป็นผลสืบเนื่องมาจากมรรคญาณ เช่น โสดาปัตติผล
เป็นต้น และปัจจเวกขณญาณ (ข้อ ๙ ในสัมมัตตะ ๑๐)<br />
<br />
<b><span class="vcb">สัมมาทิฏฐิ</span></b> ปัญญาอันเห็นชอบ
คือเห็นอริยสัจ ๔, เห็นชอบตามคลองธรรมว่าทำดีมีผลดี ทำชั่วมีผลชั่ว มารดาบิดามี
(คือมีคุณความดีควรแก่ฐานะหนึ่งที่เรียกว่ามารดาบิดา) ฯลฯ, เห็นถูกต้องตามที่เป็นจริงว่าขันธ์
๕ ไม่เที่ยงเป็นต้น 
(ข้อ ๑ ในมรรค)<br />
<br />
<b><span class="vcb">สัมมาทิฏฐิสูตร</span></b>
พระสูตรแสดงความหมายต่างๆ แห่งสัมมาทิฏฐิ เป็นภาษิตของพระสารีบุตร (สูตรที่
๙ ในมัชฌิมนิกาย มูลปัณณาสก์ พระสุตตันตปิฎก)<br />
<br />
<b><span class="vcb">สัมมาปฏิบัติ</span></b> ปฏิบัติชอบ
คือปฏิบัติชอบธรรม, ปฏิบัติถูกทำนองคลองธรรม, ดำเนินในมรรคามีองค์ ๘ ประการ
(ปฏิบัติตามมรรค)<br />
<br />
<b><span class="vcb">สัมมาปาสะ</span></b> “บ่วงคล้องไว้มั่น”,
ความรู้จักผูกผสานรวมใจประชาชน ด้วยการส่งเสริมอาชีพ เช่น ให้คนจนกู้ยืมทุน
ไปสร้างตัวในพาณิชยกรรม เป็นต้น (ข้อ ๓ ใน ราชสังคหวัตถุ ๔)<br />
<br />
<b><span class="vcb">สัมมาวาจา</span></b> เจรจาชอบ
คือเว้นจาก<i>วจีทุจริต ๔ </i>(ข้อ ๓ ในมรรค)<br />
<br />
<b><span class="vcb">สัมมาวายามะ</span></b> เพียรชอบ
คือเพียรในที่ ๔ สถาน ได้แก่ ๑. สังวรปธาน ๒. ปหานปธาน ๓. ภาวนาปธาน ๔. อนุรักข-
นาปธาน (ข้อ ๖ ในมรรค); ดู <i>ปธาน<br />
<br />
</i><b><span class="vcb">สัมมาวิมุตติ</span></b>
พ้นชอบ ได้แก่อรหัตตผล วิมุตติ (ข้อ ๑๐ ในสัมมัตตะ ๑๐)<br />
<br />
<b><span class="vcb">สัมมาสติ</span></b> ระลึกชอบ
คือระลึกใน <i>สติปัฏฐาน ๔ </i>(ข้อ ๗ ในมรรค)<br />
<br />
<b><span class="vcb">สัมมาสมาธิ </span></b>ตั้งจิตมั่นชอบ
จิตมั่นชอบ คือสมาธิที่เจริญตามแนวของ ฌาณ ๔ (ข้อ ๘ ในมรรค)<br />
<br />
<b><span class="vcb">สัมมาสังกัปปะ</span></b>
ดำริชอบ คือ <i>๑. เนกขัมมสังกัปปะ</i> ดำริจะออกจากกามหรือปลอดจากโลภะ <i>๒.
อัพยาปาทสังกัปปะ</i> 
ดำริในอันไม่พยาบาท <i>๓. อวิหิงสาสังกัปปะ</i> ดำริในอันไม่เบียดเบียน (ข้อ
๒ ในมรรค)<br />
<br />
<b><span class="vcb">สัมมาสัมพุทธเจดีย์</span></b>
เจดีย์ที่เกี่ยวเนื่องด้วยพระสัมมาสัมพุทธเจ้า, เจดีย์ที่เป็นเครื่องเตือนจิตให้ระลึกถึงสมเด็จพระ
สัมมาสัมพุทธเจ้า ดู <i>เจดีย์</i><br />
<br />
<b><span class="vcb">สมฺมาสมฺพุทฺโธ</span></b>
ผู้ตรัสรู้เองโดยชอบ คือรู้อริยสัจ ๔ โดยไม่เคยได้เรียนรู้จากผู้อื่น จึงทรงเป็นผู้เริ่มประกาศสัจธรรมแก่ผู้อื่น เป็นผู้ประดิษฐานพระพุทธศาสนา และจึงได้พระนามอย่างหนึ่งว่าธรรมสามี
คือเป็นเจ้าของธรรม (ข้อ ๒ 
ในพุทธคุณ ๙)<br />
<br />
<b><span class="vcb">สัมมาสัมโพธิญาณ</span></b>
ญาณเป็นเครื่องตรัสรู้เองโดยชอบ<br />
<br />
<b><span class="vcb">สัมมาอาชีวะ</span></b> เลี้ยงชีวิตชอบ
คือเว้นจากเลี้ยงชีวิตโดยทางที่ผิด เช่น โกงเขา หลอกลวง สอพลอ บีบบังคับขู่เข็ญ
ค้าคน 
ค้ายาเสพติด ค้ายาพิษ เป็นต้น (ข้อ ๕ ในมรรค)<br />
<br />
<b><span class="vcb">สัมมุขาวินัย</span></b> ระเบียบอันพึงทำในที่พร้อมหน้า,
วิธีระงับต่อหน้า ได้แก่การระงับอธิกรณ์ในที่พร้อมหน้าสงฆ์ (<i>สังฆสัมมุขตา</i> คือภิกษุเข้าประชุมครบองค์สงฆ์), ในที่พร้อมหน้าบุคคล (ปุคคลสัมมุขตา
คือบุคคลที่เกี่ยวข้องในเรื่องนั้นอยู่พร้อมหน้า
กัน), ในที่พร้อมหน้าวัตถุ (<i>วัตถุสัมมุขตา</i> คือยกเรื่องที่เกิดนั้นขึ้นวินิจฉัย),
ในที่พร้อมหน้าธรรมวินัย (<i>ธัมมสัมมุขตา </i>และ
<i>วินยสัมมุขตา </i>คือนำเอาหลักเกณฑ์ที่กำหนดไว้ตามพระธรรมวินัยมาใช้ปฏิบัติ
ได้แก่วินิจฉัยถูกธรรมถูกวินัย), สัมมุขาวินัย
ใช้เป็นเครื่องระงับอธิกรณ์ได้ทุกอย่าง<br />
<br />
<b><span class="vcb">สัมโมทนียกถา</span></b> “ถ้อยคำเป็นที่บันเทิงใจ”,
คำต้อนรับทักทาย, คำปราศรัย; ปัจจุบันนิยมเรียกสุนทรพจน์ที่พระสงฆ์
กล่าวว่า สัมโมทนียกถา<br />
<br />
<b><span class="vcb">สัมฤทธิ์</span></b> ความสำเร็จ<br />
<br />
<b><span class="vcb">สัลลวตี</span></b> แม่น้ำที่กั้นอาณาเขตมัชฌิมชนบท
ด้านทิศตะวันออกเฉียงใต้<br />
<br />
<b><span class="vcb">สัสสตทิฏฐิ</span></b> ความเห็นว่าเที่ยง
คือความเห็นว่าอัตตาและโลก เป็นสิ่งเที่ยงแท้ยั่งยืน คงอยู่ตลอดไป เช่น เห็นว่าคนและ
สัตว์ตายไปแล้ว ร่างกายเท่านั้นทรุดโทรมไป ส่วนดวงชีพหรือเจตภูตหรือมนัสเป็นธรรมชาติไม่สูญ
ย่อมถือปฏิสนธิ
ในกำเนิดอื่นสืบไป เป็นมิจฉาทิฏฐิอย่างหนึ่ง ตรงข้ามกับอุจเฉททิฏฐิ (ข้อ ๑
ในทิฏฐิ ๒)<br />
<br />
<b><span class="vcb">สัสสเมธะ</span></b> ความฉลาดในการบำรุงข้าวกล้า,
พระปรีชาในการบำรุงพืชพันธุ์ธัญญาหาร ส่งเสริมการเกษตรให้อุดม
สมบูรณ์ เป็นสังคหวัตถุประการหนึ่งที่พระราชาจะพึงทรงบำเพ็ญ<br />
<br />
<b><span class="vcb">สากัจฉา</span></b> การพูดจา,
การสนทนา<br />
<br />
<b><span class="vcb">สากิยานี</span></b> เจ้าหญิงวงศ์ศากยะ<br />
<br />
<b><span class="vcb">สาเกต</span></b> ชื่อมหานครแห่งหนึ่ง
อยู่ในแคว้นโกศล ห่างจากเมืองสาวัตถี ๗ โยชน์ ธนัญชัยเศรษฐี บิดาของนาง<i>วิสาขา</i>
ได้รับพระบรมราชานุญาตจากพระเจ้าปเสนทิโกศล ให้เข้าตั้งถิ่นฐานและสร้างขึ้น เมื่อคราวที่ท่านเศรษฐีอพยพจากเมือง
ราชคฤห์มาอยู่ในแคว้นโกศลตามคำเชิญชวนของพระองค์<br />
<br />
<b><span class="vcb">สาขนคร</span></b> เมืองกิ่ง,
เมืองเล็ก<br />
<br />
<b><span class="vcb">สาคตะ</span></b> พระมหาสาวกองค์หนึ่ง
เกิดในตระกูลพราหมณ์ในพระนครสาวัตถีได้ฟังพระธรรมเทศนาของพระศาสดามี
ความเลื่อมใส ขอบวชแล้วทำความเพียรเจริญสมาบัติ ๘ ประการ จนมีความชำนาญในสมาบัติ
ท่านเป็นต้นบัญญัติสุราปานสิกขาบท และเพราะเกิดความสังเวชในเหตุการณ์ที่เกิดกับตนครั้งนี้ จึงเจริญวิปัสสนากัมมัฏฐาน
จนได้สำเร็จพระอรหัต ได้รับยกย่องว่าเป็นเอตทัคคะในทางเตโชธาตุสมาบัติ<br />
<br />
<b><span class="vcb">สาคร</span></b> ทะเล<br />
<br />
<b><span class="vcb">สาคละ</span></b> ชื่อนครหลวงของแคว้น
<i>มัททะ </i>และต่อมาภายหลังพุทธกาลได้เป็นราชธานีของพระเจ้ามิลินท์กษัตริย์นัก
ปราชญ์ที่ได้โต้วาทะกับพระนาคเสน, ปัจจุบัน อยู่ในแคว้นปัญจาบ; แคว้นมัททะนั้นบางคราวถูกเข้าใจสับสนกับ
แคว้น <i>มัจฉะ </i>ทำให้สาคละพลอยถูกเรียกเป็นเมืองหลวงหลวงของแคว้นมัจฉะไปก็มี<br />
<br />
<b><span class="vcb">สาชีพ</span></b> แบบแผนแห่งความประพฤติที่ทำให้มีชีวิตร่วมเป็นอันเดียวกัน
ได้แก่สิกขาบททั้งปวงที่พระพุทธเจ้าได้ทรง
บัญญัติไว้ในพระวินัย อันทำให้ภิกษุทั้งหลายผู้มาจากถิ่นฐานชาติตระกูลต่างๆ
กัน มามีความเป็นอยู่เสมอเป็นอันหนึ่ง
อันเดียวกัน; มาคู่กับ<i>สิกขา<br />
<br />
</i><b><span class="vcb">สาณะ</span></b> ผ้าทำด้วยเปลือกป่าน,
ผ้าป่าน<br />
<br />
<b><span class="vcb">สาณัตติกะ</span></b> อาบัติที่ต้องเพราะสั่ง
คือสั่งผู้อื่นทำ ตัวเองไม่ได้ทำ ก็ต้องอาบัติ เช่น สั่งให้ผู้อื่นลักทรัพย์
เป็นต้น<br />
<br />
<b><span class="vcb">สาฎก</span></b> ผ้า, ผ้าห่ม,
ผ้าคลุม<br />
<br />
<b><span class="vcb">สาตรูป</span></b> รูปเป็นที่ชื่นใจ;
ดู <i>ปิยรูป<br />
<br />
</i><b><span class="vcb">สาเถยยะ</span></b> โอ้อวด,
ความโอ้อวดหลอกเขา, เขียน สาไถย ก็ได้ (ข้อ ๖ ในมละ ๙, ข้อ ๑๐ ในอุปกิเลส
๑๖)<br />
<br />
<b><span class="vcb">สาธก</span></b> อ้างตัวอย่างให้เห็นสม,
ยกตัวอย่างมาอ้างให้เห็น<br />
<br />
<b><span class="vcb">สาธยาย</span></b> การท่อง,
การสวด<br />
<br />
<b><span class="vcb">สาธารณ์</span></b> ทั่วไป,
ทั่วไปแก่หมู่, ของส่วนรวม ไม่ใช่ของใครโดยเฉพาะ<br />
<br />
<b><span class="vcb">สาธารณสถาน</span></b> สถานที่สำหรับคนทั่วไป<br />
<br />
<b><span class="vcb">สาธารณสิกขาบท</span></b>
สิกขาบทที่ทั่วไป,สิกขาบทที่ใช้บังคับทั่วกันหรือเสมอเหมือนกัน หมายถึง สิกขาบทสำหรับภิกษุณี
ที่เหมือนกันกับสิกขาบทของภิกษุ เช่น ปาราชิก ๔ ข้อต้นในจำนวน ๘ ข้อของภิกษุณีเหมือนกันกับสิกขาบทของภิกษุ
เทียบ<i> อสาธารณสิกขาบท<br />
<br />
</i><b><span class="vcb">สาธุการ</span></b> การเปล่งวาจาว่า
สาธุ (แปลว่าดีแล้ว ชอบแล้ว) เพื่อแสดงความเห็นชอบด้วย ชื่นชม หรือยกย่องสรรเสริญ<br />
<br />
<b><span class="vcb">สาธุชน</span></b> คนดี, คนมีศีลธรรม,
คนมีสัมมาทิฏฐิ<br />
<br />
<b><span class="vcb">สานต์</span></b> สงบ<br />
<br />
<b><span class="vcb">สามเณร</span></b> เหล่ากอแห่งสมณะ,
บรรพชิตในพระพุทธศาสนาผู้ยังมิได้อุปสมบท เพียงแต่รับบรรพชาด้วยไตรสรณคมน์
ถือสิกขาบท ๑๐ และกิจวัตรบางอย่างตามปกติ มีอายุยังไม่ครบ ๒๐ ปีบริบูรณ์,
พระราหุลเป็นสามเณรองค์แรกใน
พระพุทธศาสนา<br />
<br />
<b><span class="vcb">สามเณรเปสกะ</span></b> ภิกษุผู้ใด้รับสมมติคือแต่งตั้งจากสงฆ์ให้ทำหน้าที่เป็นผู้ใช้สามเณร
(เป็นเจ้าอธิการแห่งอาราม
ประเภทหนึ่ง)<br />
<br />
<b><span class="vcb">สามเณรี</span></b> สามเณรผู้หญิง,
หญิงรับบรรพชาในสำนักภิกษุณี ถือสิกขาบท ๑๐ เหมือนสามเณร<br />
<br />
<b><span class="vcb">สามเพท</span></b> ชื่อคัมภีร์ที่
๓ ของพระเวท; ดู<i>ไตรเพท<br />
<br />
</i><b><span class="vcb">สามัคคีปวารณา</span></b>
กรณีอย่าง<i>สามัคคี อุโบสถ</i>นั่นเอง เมื่อทำปวารณา เรียกว่า สามัคคีปวารณา
และวันที่ทำนั้นก็เรียก วัน
สามัคคี<br />
<br />
<b><span class="vcb">สามัคคีอุโบสถ</span></b>
อุโบสถที่ทำขึ้นเป็นกรณีพิเศษเมื่อสงฆ์สองฝ่ายซึ่งแตกกันกลับมาปรองดองสมานกันเข้าได้สามัคคี
อุโบสถไม่กำหนดด้วยวันที่ตายตัว สงฆ์พร้อมเพรียงกันเมื่อใด ก็ทำเมื่อนั้น
เรียกวันนั้นว่า วันสามัคคี <br />
<br />
<b><span class="vcb">สามัญ</span> 1. </b>ปรกติ,
ธรรมดา, ทั่วๆ ไป<b> 2. </b>ความเป็นสมณะ, มักเขียนสามัญญะ<br />
<br />
<b><span class="vcb">สามัญญผลสูตร</span></b>
สูตรที่ ๒ ในคัมภีร์ทีฆนิกาย สีลขันธวรรค พระสุตตันตปิฎก ว่าด้วยผลของความเป็นสมณะคือ
ประโยชน์ที่จะได้จากการดำรงเพศเป็นสมณะ หรือบำเพ็ญสมณธรรม<br />
<br />
<b><span class="vcb">สามัญญลักษณะ</span></b> ดู
<i>สามัญลักษณะ<br />
<br />
</i><b><span class="vcb">สามัญญสโมธาน</span></b>
ดู <i>โอธานสโมธาน<br />
<br />
</i><b><span class="vcb">สามัญผล</span></b> ผลแห่งความเป็นสมณะ;
ดู <i>สามัญญผลสูตร<br />
<br />
</i><b><span class="vcb">สามัญลักษณะ</span></b>
ลักษณะที่เสมอกันแก่สังขารทั้งปวง ได้แก่ <i>๑. อนิจจตา</i> ความเป็นของไม่เที่ยง
<i>๒. ทุกขตา</i> ความเป็น
ทุกข์หรือความเป็นของคงทนอยู่มิได้ <i>๓. อนัตตตา</i> ความเป็นของไม่ใช่ตัวตนแสดงความตามบาลีดังนี้
<b>๑. สพฺเพ -
สงฺขารา อนิจฺจา </b>สังขารทั้งปวงเป็นทุกข์ <b>๒. สพฺเพ สงฺขารา ทุกฺขา </b>สังขารทั้งปวงเป็นทุกข์
<b>๓. สพฺเพ ธมฺมา อนตฺตา 
</b>ธรรมทั้งปวงมิใช่ตัวตน; ลักษณะเหล่านี้มี ๓ อย่าง จึงเรียกว่า <i>ไตรลักษณ์</i>,
ลักษณะเหล่านี้เป็นของแน่นอน เป็นกฏ
ธรรมดา จึงเรียกว่า<i>ธรรมนิยาม<br />
<br />
</i><b><span class="vcb">สามันตราช</span></b>
พระราชาแคว้นใกล้เคียง<br />
<br />
<b><span class="vcb">สามิษ, สามิส</span></b> เจือด้วยอามิษคือ
เครื่องล่อ, ต้องขึ้นต่อวัตถุหรืออารมณ์ภายนอก<br />
<br />
<b><span class="vcb">สามิสสุข</span></b> สุขเจืออามิส,สุขที่ต้องอาศัยเหยื่อล่อ
ได้แก่สุขที่เกิดจากกามคุณ (ข้อ ๑ ในสุข ๒)<br />
<br />
<b><span class="vcb">สามีจิกรรม</span></b> การชอบ,
กิจชอบ, การกระทำที่สมควร,การแสดงความเคารพ<br />
<br />
<b><span class="vcb">สามีจิปฏิปนฺโน</span></b>
พระสงฆ์เป็นผู้ปฏิบัติชอบ, ปฏิบัติสมควรได้รับสามีจิกรรม คือ ปฏิบัติน่าเคารพนับถือ
(ข้อ ๔ ใน
สังฆคุณ ๙)<br />
<br />
<b><span class="vcb">สามุกกังสิกา</span></b> แปลตามอรรถกถาว่าพระธรรมเทศนาที่พระพุทธเจ้าทรงยกขึ้นถือเอาเอง
คือ ทรงเห็นด้วยพระสยัมภูญาณ
(ตรัสรู้เอง) ได้แก่อริยสัจจเทศนา, ตามแบบเรียน แปลว่า ธรรมเทศนาที่พระพุทธเจ้าทรงยกขึ้นแสดงเอง
คือ ไม่ต้อง
ปรารภคำถามเป็นต้นของผู้ฟัง ได้แก่เทศนาเรื่องอริยสัจ<br />
<br />
<b><span class="vcb">สายโยค</span></b> สายโยก,
สายรัด ใช้กับถุงต่างๆ เช่น ที่ประกอบกับถุงบาตรแปลกันว่าสายโยกบาตร (บาลีว่า
<i>อํสวทฺธก</i>); บาง
แห่งแปล <i>อาโยค</i> คือผ้ารัดเข่า หรือ สายรัดเข่า ว่า สายโยคก็มี แต่ในพระวินัยปิฎก
ไม่แปลเช่นนั้น<br />
<br />
<b><span class="vcb">สายัณห์</span></b> เวลาเย็น<br />
<br />
<b><span class="vcb">สารณา</span></b> การให้ระลึก
ได้แก่กิริยาที่สอบถามเพื่อฟังคำให้การของจำเลย, การสอบสอบสวน<br />
<br />
<b><span class="vcb">สารท</span></b> เทศกาลทำบุญสิ้นเดือนสิบ
เดิมเป็นฤดูทำบุญด้วยเอาข้าวที่กำลังท้อง (ข้าวรวงเป็นน้ำนม) มาทำยาคูและกวน
ข้าวปายาสเลี้ยงพราหมณ์ อย่างนี้เรียกว่ากวนข้าวทิพย์ ส่วนผู้นับถือพุทธศาสนานำคตินั้นมาใช้
แต่เปลี่ยนเป็นถวาย
แก่พระภิกษุสงฆ์อุทิศส่วนกุศลให้แก่ญาติในปรโลก สำหรับชาวบ้านทั่วไปมักทำแต่กระยาสารท
เป็นต้น (ต่างจาก 
<i>ศราทธ์</i>)<br />
<br />
<b><span class="vcb">สารนาถ</span></b> ชื่อปัจจุบันของอิสิปตนมฤคทายวัน
ใกล้นครพาราณสี สถานที่พระพุทธเจ้าทรงแสดงปฐมเทศนา เคยเจริญ
รุ่งเรืองมาก เป็นศูนย์กลางการศึกษาทางพุทธศาสนาที่สำคัญแห่งหนึ่ง มีเจดีย์ใหญ่สูง
๒๐๐ ฟุต ถูกชาวฮินดูทำลาย
ก่อน แล้วถูกนายทัพมุสลิมทำลายสิ้นเชิงใน พ.ศ. ๑๗๓๘ (สารนาถมาจาก <i>สารังคนาถ</i>
แปลว่า ที่พึ่งของเหล่ากวางเนื้อ)<br />
<br />
<b><span class="vcb">สารัตถทีปนี</span></b> ชื่อคัมภีร์ฎีกาอธิบายความในสมันตปาสาทิกา
ซึ่งเป็นอรรถกถาแห่งพระวินัยปิฎก พระสารีบุตรเถระ
แห่งเกาะลังกา เป็นผู้รจนาในรัชกาลของพระเจ้าปรักกมพาหุที่ ๑ (พ.ศ. ๑๖๙๖-๑๗๒๙)<br />
<br />
<b><span class="vcb">สารัตถปกาสินี</span></b>
ชื่อคัมภีร์อรรถกถาอธิบายความในสังยุตตนิกาย แห่งพระสุตตันตปิฎก พระพุทธโฆษาจารย์รจนาใน
เกาะลังกา เมื่อ พ.ศ. ใกล้จะถึง ๑๐๐๐<br />
<br />
<b><span class="vcb">สารันทเจดีย์</span></b> เจดียสถานแห่งหนึ่งที่เมืองเวสาลี
นครหลวงของแคว้นวัชชี ณ ที่นี้ พระพุทธเจ้าเคยทำนิมิตต์โอภาสแก่
พระอานนท์ บาลีเป็น สารันททเจดีย์<br />
<br />
<b><span class="vcb">สารัมภะ</span></b> แข่งดี
(ข้อ ๑๒ ในอุปกิเลส ๑๖)<br />
<br />
<b><span class="vcb">สาราค</span></b> ราคะกล้า,
ความกำหนัดย้อมใจ<br />
<br />
<b><span class="vcb">สาราณียธรรม</span></b> ธรรมเป็นที่ตั้งแห่งความให้ระลึกถึง,
ธรรมเป็นเหตุให้ระลึกถึงกัน ทำให้มีความเคารพกัน ช่วยเหลือ
กัน และสามัคคีพร้อมเพรียงกัน มี ๖ อย่าง คือ ๑. ตั้งกายกรรมประกอบด้วยเมตตาในเพื่อนภิกษุสามเณร
๒. ตั้งวจี
กรรมประกอบด้วยเมตตาในเพื่อนภิกษุสามเณร ๓. ตั้งมโนกรรมประกอบด้วยเมตตาในเพื่อนภิกษุสามเณร
๔. แบ่ง
ปันลาภที่ได้มาโดยชอบธรรม ๕. รักษาศีลบริสุทธิ์เสมอกับเพื่อนภิกษุสามเณร (มีสีลสามัญญตา)
๖. มีความเห็นร่วม
กันได้กับภิกษุสามเณรอื่นๆ (มีทิษฐิสามัญญตา); <i>สารณียธรรม</i> ก็เขียน<br />
<br />
<b><span class="vcb">สารี</span></b> ชื่อนางพราหมณีผู้เป็นมารดาของพระสารีบุตร<br />
<br />
<b><span class="vcb">สารีบุตร</span></b> พระอัครสาวกเบื้องขวาของพระพุทธเจ้า
เกิดที่หมู่บ้านนาลกะ (บางแห่งเรียกนาลันทะ) ไม่ไกลจากเมืองราชคฤห์ เป็นบุตรแห่งตระกูลหัวหน้าหมู่บ้านนั้น บิดาชื่อวังคันตพราหมณ์ มารดาชื่อสารี
จึงได้นามว่าสารีบุตร แต่เมื่อยังเยาว์เรียกว่า <i>อุปติสสะ</i> มีเพื่อนสนิทชื่อ <i>โกลิตะ</i> ซึ่งต่อมาคือพระ<i>มหาโมคคัลลานะ</i>
มีน้องชาย ๓ คนชื่อ จุนทะ 
อุปเสนะ และเรวตะ น้องหญิง ๓ คน ชื่อจาลา อุปจาลา และสีสุปจาลา ซึ่งต่อมาได้บวชในพระธรรมวินัยทั้งหมด
เมื่ออุปติสสะและโกลิตะจะบวชนั้น ทั้งสองคนไปเที่ยวดูมหรสพที่ยอดเขาด้วยกัน คราวหนึ่งไปดูแล้วเกิดความสลดใจ
คิดออกแสวงหาโมกขธรรม และต่อมาได้บวชอยู่ในสำนักของสัญชัยปริพาชก แต่ก็ไม่บรรลุจุดมุ่งหมาย
จนวันหนึ่งอุปติสสปริพาชก พบพระอัสสชิเถระขณะท่านบิณฑบาต เกิดความเลื่อมในติดตามไปสนทนาขอถามหลักคำสอน
ได้ฟังความย่อเพียงคาถาเดียวก็ได้ดวงตาเห็นธรรม กลับไปบอกข่าวแก่โกลิตะแล้วพากันไปเฝ้าพระพุทธเจ้า
มีปริพาชกที่เป็นศิษย์ตามไปด้วยถึง ๒๕๐ คน ได้รับเอหิภิกขุอุปสมบททั้งหมดที่เวฬุวัน
เมื่อบวชแล้วได้ ๑๕ วัน พระสารีบุตรได้ฟังฟังพระธรรมเทศนาเวทนาปริคคหสูตรที่พระพุทธเจ้าทรงแสดงแก่ทีฆนขปริพาชก
ณ ถ้ำสุกรขาตา เขาคิชฌกูฏ 
ก็ได้บรรลุพระอรหัต ได้รับยกย่องเป็น<i>เอตทัคคะ</i> <i>ในทางมีปัญญามาก</i>และเป็นพระ<i>อัครสาวกฝ่ายขวา</i>
ท่านได้เป็นกำลังสำคัญของพระพุทธเจ้าในการประกาศพระศาสนา และได้รับยกย่องเป็น<i>พระธรรมเสนาบดี</i>
คำสอนของท่านปรากฏอยู่ในพระไตรปิฎกเป็นอันมาก เช่น สังคีติสูตร และทสุตตรสูตร ที่เป็นแบบอย่างแห่งการสังคายนา
เป็นต้น 
ท่านปรินิพพานก่อนพระพุทธเจ้าไม่กี่เดือนเมื่อจวนจะปรินิพพาน ท่านเดินทางไปโปรดมารดาของท่านซึ่งยังเป็น
มิจฉาทิฐิ ให้มารดาได้เป็นพระโสดาบันแล้ว ปรินิพพานที่บ้านเกิด ด้วยปักขันทิกาพาธ
หลักจากปลงศพแล้ว พระจุนทะน้องชายของท่านนำอัฐิธาตุไปถวายพระบรมศาสดา พระองค์ตรัสว่าให้ก่อสถูปบรรจุอัฐิธาตุของท่านไว้
ณ พระเชตวัน เมืองสาวัตถี (ถรรถกถาว่าท่านปรินิพพานในวันเพ็ญเดือน ๑๒ จึงเท่ากับ
๖ เดือนก่อนพุทธปรินิพพาน)
พระสารีบุตรมีคุณธรรมและจริยาวัตรที่เป็นแบบอย่างหลายประการเช่น เป็นผู้มีความกตัญญูสูง
ดังได้แสดงออกเกี่ยวกับพระ<i>อัสสชิ</i> (นอนหันศีรษะไปทางที่พระอัสสชิพำนักอยู่) และ<i>ราธ</i>พราหมณ์
(ระลึกถึงบิณฑบาตหนึ่งทัพพีและรับเป็นอุปัชฌาย์แก่ราธะ) สมบูรณ์ด้วยขันติธรรมต่อคำว่ากล่าว (ยอมรับคำแนะนำแม้ของสามเณร
๗ ขวบ) 
เป็นผู้เอาใจใส่อนุเคราะห์เด็ก (เช่น ช่วยเอาเด็กยากไร้มาบรรพชา มีสามเณรอยู่ในความปกครองดูแล
ซึ่งเก่งกล้าสามารถหลายรูป) และเอาใจใส่คอยดูแลภิกษุอาพาธ เป็นต้น<br />
<br />
<b><span class="vcb">สารีริกธาตุ</span></b>
พระอัฐิธาตุของพระพุทธเจ้า, กระดูกของพระพุทธเจ้า<br />
<br />
<b><span class="vcb">สารูป</span></b> เหมาะ, สมควร,
ธรรมเนียมควรประพฤติในเวลาเข้าบ้าน, เป็นหมวดที่ ๑ แห่งเขสิยวัตร มี ๒๖ สิกขาบท<br />
<br />
<b><span class="vcb">สาละ</span></b> ไม้ยืนต้นชนิดหนึ่งของอินเดีย
พระพุทธเจ้าประสูติและปรินิพพานใต้ร่มไม้สาละ (เคยแปลกันว่า ต้นรัง)<br />
<br />
<b><span class="vcb">สาลคาม</span></b> ชื่อตำบลหนึ่งในสักกชนบท<br />
<br />
<b><span class="vcb">สาลพฤกษ์</span></b> ต้นสาละ<br />
<br />
<b><span class="vcb">สาลวโนทยาน</span></b> สวนป่าไม้สาละ<br />
<br />
<b><span class="vcb">สาลวัน</span></b> ป่าไม้สาละ<br />
<br />
<b><span class="vcb">สาโลหิต</span></b> สายโลหิต,
ผู้ร่วมสายเลือด<br />
<br />
<b><span class="vcb">สาวก</span></b> ผู้ฟัง, ผู้ฟังคำสอน,
ศิษย์<br />
<br />
<b><span class="vcb">สาวนะ, สาวนมาส</span></b>
เดือน ๙<br />
<br />
<b><span class="vcb">สาวัตถี</span></b> นครหลวงของแคว้นโกศลแคว้นโกศลตั้งอยู่ระหว่างภูเขาหิมาลัยกับแม่น้ำคงคาตอนกลาง
อาณาเขตทิศเหนือ
จดเทือกเขาเนปาล ทิศตะวันออก จดแคว้นกาสี ต่อกับแคว้นมคธ ทิศใต้และทิศตะวันตกจดแม่น้ำคงคา;
พระนครสาวัตถี
เป็นศูนย์กลางการเผยแผ่พระพุทธศาสนาครั้งพุทธกาล เป็นที่ที่พระพุทธเจ้าประทับจำพรรษามากที่สุด
รวมถึง ๒๕ 
พรรษา บัดนี้เรียกสะเหตมะเหต (Sahet-Mahet)<br />
<br />
<b><span class="vcb">สาวิกา</span></b> หญิงผู้ฟังคำสอน,
สาวกหญิง, ศิษย์ผู้หญิง คู่กับ <i>สาวก<br />
<br />
</i><b><span class="vcb">สาสวะ</span></b> เป็นไปกับด้วยอาสวะ,
ประกอบด้วยอาสวะ, ยังมีอาสวะ, เป็นโลกิยะ<br />
<br />
<b><span class="vcb">สาหัตถิกะ</span></b> ทำด้วยมือของตนเอง
หมายถึงลักด้วยมือของตนเอง เป็นอวหารอย่างหนึ่งใน ๒๕ อย่าง ที่พระอรรถกถา-
จารย์แสดงไว้ในปาราชิกสิกขาบทที่ ๒<br />
<br />
<b><span class="vcb">สาฬหะ</span></b> ชื่อพระเถระองค์หนึ่งในการกสงฆ์
ผู้ทำสังคายนาครั้งที่ ๒<br />
<br />
<b><span class="vcb">สำนอง</span></b> รับผิดชอบ,
ต้องรับใช้, ตอบแทน<br />
<br />
<b><span class="vcb">สำนัก</span></b> อยู่, ที่อยู่,
ที่พัก, ที่อาศัย, แหล่ง<br />
<br />
<b><span class="vcb">สำรวม</span></b> ระมัดระวัง,
เหนี่ยวรั้ง, ระวังรักษาให้สงบเรียบร้อย เช่น สำรวมตา, สำรวมกาย, ครอง เช่นสำรวมสติ
คือครอง
สติ, ดู <i>สังวร</i>; รวม ประสม ปนกัน เช่น อาหารสำรวม<br />
<br />
<b><span class="vcb">สำรวมอินทรีย์</span></b>
ดู <i>อินทรียสังวร<br />
<br />
</i><b><span class="vcb">สำรอก</span></b> ทำสิ่งที่ไม่ต้องการให้หลุดออกมา,
นำออก, เอาออก เช่นสำรอกสี จิตสำรอกออกจากอาสวะ อวิชชาสำรอกไป 
(วิราคะ)<br />
<br />
<b><span class="vcb">สำลาน</span></b> สีเหลืองปนแดง<br />
<br />
<b><span class="vcb">สำเหนียก</span></b> กำหนด,
จดจำ, คอยเอาใจใส่, ฟัง, ใส่ใจคิดที่จะนำไปปฏิบัติ, ใส่ใจสังเกตพิจารณาจับเอาสาระเพื่อจะนำไป
ปฏิบัติให้สำเร็จประโยชน์ (คำพระว่า <i>สิกขา</i> หรือ <i>ศึกษา</i>)<br />
<br />
<b><span class="vcb">สิกขมานา</span></b> นางผู้กำลังศึกษา,
สามเณรี, ผู้มีอายุถึง ๑๘ ปีแล้ว อีก ๒ ปีจะครบบวชเป็นภิกษุณี ภิกษุณีสงฆ์สวดให้สิกขา
สมมติ คือ ตกลงให้สมาทานสิกขาบท ๖ ประการ ตั้งแต่ปาณาติปาตา เวรมณี จนถึงวิกาลโภชนา
เวรมณี ให้รักษา
อย่างเคร่งครัดไม่ขาดเลย ตลอดเวลา ๒ ปีเต็ม (ถ้าล่วงข้อใดข้อหนึ่ง ต้องสมาทานตั้งต้นไปใหม่อีก
๒ ปี) ครบ ๒ ปี 
ภิกษุณีสงฆ์จึงทำพิธีอุปสมบทให้ ขณะที่สมาทานสิกขาบท ๖ ประการ อย่างเคร่งครัดนี้เรียกว่า<i>
นางสิกขมานา</i><br />
<br />
<b><span class="vcb">สิกขา</span></b> การศึกษา,
การสำเหนียก, ข้อที่จะต้องศึกษา, ข้อปฏิบัติสำหรับฝึกอบรม มี ๓ อย่างคือ <i>๑.
อธิสีลสิกขา</i> ฝึกอบรม
ในเรื่องศีล <i>๒. อธิจิตตสิกขา</i> ฝึกอบรมในเรื่องจิต เรียกง่ายๆ ว่าสมาธิ
<i>๓. อธิปัญญาสิกขา</i> ฝึกอบรมในเรื่องปัญญา รวม
เรียกว่า <i>ไตรสิกขา<br />
<br />
</i><b><span class="vcb">สิกขาคารวตา</span></b>
ดู <i>คารวะ<br />
<br />
</i><b><span class="vcb">สิกขานุตตริยะ</span></b>
การศึกษาอันเยี่ยม ได้แก่ การฝึกอบรมในอธิศีล อธิจิตต์ และอธิปัญญา (ข้อ ๔
ในอนุตตริยะ ๖)<br />
<br />
<b><span class="vcb">สิกขาบท</span></b> ข้อที่ต้องศึกษา,
ข้อศีล, ข้อวินัย, บทบัญญัติข้อหนึ่งๆ ในพระวินัยที่ภิกษุพึงศึกษาปฏิบัติ,
ศีล ๕ ศีล ๘ ศีล 
๑๐ ศีล ๒๒๗ ศีล ๓๑๑ แต่ละข้อๆ เรียกว่าสิกขาบท เพราะเป็นข้อที่จะต้องศึกษา
หรือเป็นบทฝึกฝนอบรมตนของ
สาธุชน อุบาสก อุบาสิกา สามเณร สามเณรี ภิกษุ และภิกษุณี ตามลำดับ<br />
<br />
<b><span class="vcb">สิกขาสมมติ</span></b> ความตกลงยินยอมของภิกษุณีสงฆ์ที่จะให้สามเณรี
ผู้มีอายุ ๑๘ ปีเต็มแล้ว เริ่มรักษาสิกขาบท ๖ ประการ 
ตลอดเวลา ๒ ปี ก่อนที่จะได้อุปสมบท, เมื่อภิกษุณีสงฆ์ให้สิกขาสมมติแล้ว สามเณรีนั้นได้ชื่อว่าเป็น<i>สิกขามานา<br />
<br />
</i><b><span class="vcb">สิขี</span></b> พระนามของพระพุทธเจ้าพระองค์หนึ่งในอดีต,
ดู<i> พระพุทธเจ้า ๗<br />
<br />
</i><b><span class="vcb">สิคาลมาตา</span></b>
พระมหาสาวิกาองค์หนึ่งเป็นธิดาเศรษฐีในพระนครราชคฤห์เจริญวัยแล้ว แต่งงาน
มีบุตรคนหนึ่งชื่อ 
สิงคาลกุมาร วันหนึ่งได้ฟังธรรมีกถาของพระศาสดา มีความเลื่อมใส (คัมภีร์อปทานว่า
ได้ฟังสิงคาลกสูตรที่พระ
พุทธเจ้าทรงแสดงแก่บุตรของนาง ซึ่งว่าด้วยเรื่องอบายมุข มิตรแท้ มิตรเทียม
ทิศ ๖ เป็นต้น และได้บรรลุโสดาปัตติ
ผล) ขอบวชเป็นภิกษุณี ต่อมาได้ไปฟังธรรมเทศนาที่พระศาสดาทรงแสดง นางคอยตั้งตาดูพระพุทธสิริสมบัติด้วย
ศรัทธาอันแรงกล้า พระพุทธองค์ทรงทราบดังนั้น ก็ทรงแสดงธรรมให้เหมาะกับอัธยาศัยของนาง
นางส่งใจไปตาม
กระแสพระธรรมเทศนาก็ได้บรรลุพระอรหัต ได้รับยกย่องว่า เป็นเอตทัคคะในทางศรัทธาธิมุต,
สิคาลกมาตา หรือ
สิงคาลมาตาก็เรียก<br />
<br />
<b><span class="vcb">สิง</span></b> อยู่,เข้าอยู่<br />
<br />
<b><span class="vcb">สิงคิวรรณ</span></b> ผ้าเนื้อเกลี้ยงสีดังทองสิงคี
บุตรของมัลลกษัตริย์ ซื่อปุกกุสะถวายแด่พระพุทธเจ้าในวันที่จะปรินิพพาน<br />
<br />
<b><span class="vcb">สิงหล, สิงหฬ, สีหฬ</span></b>
ชาวสิงหล, ชาวลังกา, ซึ่งมีหรือผู้อยู่ในประเทศลังกา, ชนเชื้อชาติสิงหลหรือเผ่าสิงหลที่ต่างจาก
ชนเชื้อชาติอื่น มีทมิฬเป็นต้น ในประเทศลังกา<br />
<br />
<b><span class="vcb">สิถิล</span></b> พยัญชนะออกเสียงเพลา
ได้แก่พยัญชนะที่ ๑ ที่ ๓ ในวรรคทั้ง ๕ คือ ก ค, จ ช, ฏ ฑ, ต ท, ป พ<br />
<br />
<b><span class="vcb">สิทธัตถกุมาร</span></b> พระนามเดิมของพระพุทธเจ้า
ก่อนเสด็จออกบรรพชา ทรงเป็นพระราชโอรสของพระเจ้าสุทโธทนะ
และพระนางสิริมหามายา คำว่า <i>สิทธัตถ </i>แปลว่า มีความต้องการสำเร็จหรือสำเร็จตามที่ต้องการ
คือสมประสงค์ จะต้อง
การอะไรได้หมด ทรงอภิเษกสมรสกับพระนางยโสธรา เมื่อ พระชนมายุ ๑๖ ปี เสด็จออกบรรพชาเมื่อพระชนมายุ

๒๙ ปี ได้ตรัสรู้เป็น พระพุทธเจ้า เมื่อพระชนมายุ ๓๕ ปี ปรินิพพานเมื่อพระชนมายุ
๘๐ ปี<br />
<br />
<b><span class="vcb">สินไถ่</span></b> เงินไถ่ค่าตัวทาส<br />
<br />
<b><span class="vcb">สินธพ</span></b> ม้าพันธุ์ดีเกิดที่ลุ่มน้ำสินธู<br />
<br />
<b><span class="vcb">สิ้นพระชนม์</span></b> หมดอายุ,
ตาย<br />
<br />
<b><span class="vcb">สิเนรุ</span></b> ชื่อภาษาบาลีของภูเขาเมรุ
ดู<i> เมรุ<br />
<br />
</i><b><span class="vcb">สิลิฏฐพจน์</span></b>
คำสละสลวย, คำไพเราะ, ได้แก่คำควบกับอีกคำหนึ่งเพื่อให้ฟังไพเราะในภาษา หาได้มีใจความพิเศษออก
ไปไม่ เช่น คำว่าคณะสงฆ์ คณะก็คือสงฆ์ซึ่งแปลว่าหมู่ หมายถึงหมู่แห่งภิกษุจำนวนหนึ่ง
“คณะ” คำนี้เรียกว่าเป็นสิ
ลิฏฐพจน์ ในภาษาไทยเรียกว่าคำติดปาก ไม่ได้เพ่งเนื้อความ<br />
<br />
<b><span class="vcb">สีกา</span></b> คำที่พระภิกษุใช้เรียกผู้หญิงอย่างไม่เป็นทางการ
เลือนมาจากอุบาสิกา บัดนี้ได้ยินใช้น้อย<br />
<br />
<b><span class="vcb">สีต</span></b> เย็น, หนาว<br />
<br />
<b><span class="vcb">สีมันตริก</span></b> เขตคั่นระหว่างมหาสีมา
กับขัณฑสีมาเพื่อมิให้ระคนกัน เช่นเดียวกับชานที่กั้นเขตของกันและกันในระหว่าง<br />
<br />
<b><span class="vcb">สีมา </span></b>เขตกำหนดความพร้อมเพรียงของสงฆ์,
เขตชุมนุมของสงฆ์, เขตที่สงฆ์ตกลงไว้สำหรับภิกษุทั้งหลายที่อยู่ภายใน
เขตนั้นจะต้องทำสังฆกรรมร่วมกัน แบ่งเป็น ๒ ประเภทใหญ่คือ <i>๑. พัทธสีมา</i>
แดนที่ผูก ได้แก่ เขตที่สงฆ์กำหนดขึ้น
เอง <i>๒. อพัทธสีมา</i> แดนที่ไม่ได้ผูก ได้แก่เขตที่ทางบ้านเมืองกำหนดไว้แล้วตามปกติของเขา
หรือที่มีอย่างอื่นในทาง
ธรรมชาติเป็นเครื่องกำหนด สงฆ์ถือเอาตามกำหนดนั้นไม่วางกำหนดขึ้นเองใหม่<br />
<br />
<b><span class="vcb">สีมามีฉายาเป็นนิมิต</span></b>
สีมาที่ทำเงาอย่างใดอย่างหนึ่ง มีเงาภูเขาเป็นต้นเป็นนิมิต (มติสมเด็จพระมหาสมณเจ้ากรม
พระยาวชิรญาณวโรรสว่า สีมาที่ถือเงาเป็นแนวนิมิต) จัดเป็นสีมาวิบัติอย่างหนึ่ง<br />
<br />
<b><span class="vcb">สีมาวิบัติ</span></b> ความเสียโดยสีมา,
เสียเพราะเขตชุมนุม (ไม่ถูกต้องหรือไม่สมบูรณ์), สีมาใช้ไม่ได้ ทำให้สังฆกรรมซึ่งทำ
ณ ที่นั้นวิบัติคือเสียหรือใช้ไม่ได้ (เป็นโมฆะ) ไปด้วย, คัมภีร์ปริวารแสดงเหตุให้กรรมเสียโดยสีมา
๑๑ อย่าง เช่น ๑. 
สมมติสีมาใหญ่เกินกำหนด (เกิน ๓ โยชน์) ๒. สมมติสีมาเล็กเกินกำหนด (จุไม่พอภิกษุ
๒๑ รูปนั่งเข้าหัตถบาสกัน) 
๓. สมมติสีมามีนิมิตขาด ๔. สมมติสีมามีฉายาเป็นนิมิต ๕. สมมติสีมาไม่มีนิมิต
ฯลฯ, สังฆกรรมที่ทำในที่เช่นนี้ก็เท่า
กับทำในที่มิใช่สีมานั่นเอง จึงยอมใช้ไม่ได้ ดู <i>วิบัติ </i>(ของสังฆกรรม)<br />
<br />
<b><span class="vcb">สีมาสมบัติ</span></b> ความพร้อมมูลโดยสีมา,
ความสมบูรณ์แห่งเขตชุมนุม, สีมาซึ่งสงฆ์สมมติแล้วโดยชอบ ไม่วิบัติ ทำให้
สังฆกรรมซึ่งทำในสีมานั้นมีผลสมบูรณ์ กล่าวคือ สีมาปราศจากข้อบกพร่องต่าง
ที่เป็นเหตุให้สีมาวิบัติ (ดู สีมาวิบัติ) 
สังฆกรรมซึ่งทำ ณ ที่นั้นจึงชื่อว่าทำในสีมา จึงใช้ได้ในข้อนี้ ดู <i>สมบัติ
</i>(ของสังฆกรรม)<br />
<br />
<b><span class="vcb">สีมาสังกระ</span></b> สีมาคาบเกี่ยวกัน,
เป็นเหตุสีมาวิบัติอย่างหนึ่ง<br />
<br />
<b><span class="vcb">สีลกถา</span></b> ถ้อยคำที่ชักนำให้ตั้งอยู่ในศีล
(ข้อ ๖ ในกถาวัตถุ ๑๐)<br />
<br />
<b><span class="vcb">สีลขันธ์</span></b> กองศีล,
หมวดธรรมว่าด้วยศีล เช่น กายสุจริต สัมมาอาชีวะ อินทรีย์สังวร โภชเนมัตตัญญุตา
เป็นต้น (ข้อ ๑ 
ในธรรมขันธ์ ๕)<br />
<br />
<b><span class="vcb">สีลขันธวรรค</span></b> ตอนที่
๑ ใน ๓ ตอนแห่งคัมภีร์ทีฆนิกาย พระสุตตันตปิฎก<br />
<br />
<b><span class="vcb">สีลมัย</span></b> บุญสำเร็จด้วยการรักษาศีล,
ทำบุญด้วยการประพฤติดีงาม (ข้อ ๒ ในบุญกิริยาวัตถุ ๑๐)<br />
<br />
<b><span class="vcb">สีลวิบัติ</span></b> เสียศีล,
สำหรับภิกษุ คือต้องอาบัติปาราชิกหรือสังฆาทิเสส (ข้อ ๑ ในวิบัติ ๔)<br />
<br />
<b><span class="vcb">สีลวิสุทธิ</span></b> ความหมดจดแห่งศีล
คือ รักษาศีลให้บริสุทธิ์ตามภูมิของตน ซึ่งจะช่วยเป็นฐานให้เกิดสมาธิได้ (ข้อ
๑ ใน 
วิสุทธิ ๗)<br />
<br />
<b><span class="vcb">สีลสัมปทา</span></b> ถึงพร้อมด้วยศีล
คือ ถ้าเป็นคฤหัสถ์ ก็รักษากายวาจาให้เรียบร้อย ประพฤติอยู่ในคลองธรรม ถ้าเป็นภิกษุก็
สำรวมในพระปาฏิโมกข์ มีมาร ยาทดีงาม เป็นต้น (ข้อ ๑ ในสัมปรายิกัตถะฯ, ข้อ
๑ ในจรณะ ๑๕)<br />
<br />
<b><span class="vcb">สีลสามัญญตา</span></b> ความสม่ำเสมอกันโดยศีล
คือ รักษาศีลบริสุทธิ์เสมอกันกับเพื่อนภิกษุสามเณร ไม่ทำตนให้เป็นที่น่ารัง
เกียจของหมู่คณะ (ข้อ ๕ ในสาราณียธรรม ๖)<br />
<br />
<b><span class="vcb">สีลสิกขา</span> </b>ดู<i>
อธิสีลสิกขา<br />
<br />
</i><b><span class="vcb">สีลัพพตปรามาส</span></b>
ความยึดถือว่าบุคคลจะบริสุทธิ์หลุดพ้นได้ด้วยศีลและวัตร (คือถือว่าเพียงประพฤติศีลและวัตรให้
เคร่งครัดก็พอที่จะบริสุทธิ์หลุดพ้นได้ ไม่ต้องอาศัยสมาธิและปัญญาก็ตาม ถือศีลและวัตรที่งมงามหรืออย่างงมงายก็
ตาม), ความถือศีลพรต โดยสักว่าทำตามๆ กันไปอย่างงมงาย หรือโดยนิยมว่าขลังว่าศักดิ์สิทธิ์
ไม่เข้าใจความหมาย
และความมุ่งหมายที่แท้จริง, ความเชื่อถือศักดิ์สิทธิ์ด้วยเข้าใจว่าจะมีได้ด้วยศีลหรือพรตอย่างนั้นอย่างนี้ล่วงธรรมดา
วิสัย (ข้อ ๓ ในสังโยชน์ ๑๐)<br />
<br />
<b><span class="vcb">สีลัพพตุปาทาน</span></b>
ความยึดมั่นศีลและวัตรด้วยอำนาจกิเลส, ความถือมั่นศีลพรต คือธรรมเนียมที่ประพฤติกันมาจนชิน
โดยเชื่อว่าขลังเป็นเหตุให้งมงาย, คัมภีร์ธัมมสังคณีแสดงความหมายอย่างเดียวกับ
<i>สีลัพพตปรามาส </i>(ข้อ ๓ ในอุปา-
ทาน ๔)<br />
<br />
<b><span class="vcb">สีลานุสติ</span></b> ระลึกถึงศีลของตนที่ได้ประพฤติมาด้วยดี
บริสุทธิ์ ไม่ด่างพร้อย (ข้อ ๔ ในอนุสติ ๑๐)<br />
<br />
<b><span class="vcb">สีวลี</span></b> พระมหาสาวกองค์หนึ่ง
เป็นพระโอรสของพระนางสุปปวาสา ซึ่งเป็นพระราชธิดาของพระเจ้ากรุงโกลิยะ 
ปรากฏกว่าตั้งแต่ท่านปฏิสนธิในครรภ์ เกิดลาภสักการะแก่พระมารดาเป็นอันมาก
ตามตำนานว่าอยู่ในครรภ์มารดาถึง 
๗ ปี พระมารดาเจ็บพระครรภ์ถึง ๗ วัน ครั้นประสูติแล้วก็ทำกิจการต่างๆ ได้ทันที
ต่อมาท่านบวชในสำนักของพระ
สารีบุตร ในวันที่บวช พอมีดโกนตัดกลุ่มผมครั้งที่ ๑ ได้บรรลุโสดาปัตติผล ครั้งที่
๒ ได้บรรลุสกทาคามิผล ครั้งที่ ๓ 
ได้บรรลุอนาคามิผล พอปลงผมเสร็จก็ได้สำเร็จพระอรหัต ท่านสมบูรณ์ด้วยปัจจัยลาภและทำให้ลาภเกิดแก่ภิกษุสงฆ์
เป็นอันมาก ได้รับยกย่องว่าเป็นเอตทัคคะในทางมีลาภมาก<br />
<br />
<b><span class="vcb">สีหล, สีหฬ</span></b>
ดู <i>สิงหล<br />
<br />
</i><b><span class="vcb">สีหลทวีป</span></b> “เกาะของชาวสิงหล”,
เกาะลังกา, ประเทศลังกา<br />
<br />
<b><span class="vcb">สีหไสยา</span></b> นอนอย่างราชสีห์
คือนอนตะแคงขวา ซ้อนเท้าเหลื่อมเท้า มีสติสัมปชัญญะ กำหนดใจถึงการลุกขึ้นไว้
(มีคำ
อธิบายเพิ่มอีกว่า มือซ้ายพาดไปตามลำตัว มือขวาช้อนศีรษะไม่พลิกกลับไปมา)<br />
<br />
<b><span class="vcb">สีหหนุ</span></b> กษัตริย์ศากยวงศ์
เป็นพระราชบุตรของพระเจ้าชยเสนะ เป็นพระราชบิดาของพระเจ้าสุทโธทนะเป็นพระอัยกา
ของพระพุทธเจ้า<br />
<br />
<b><span class="vcb">สุกกะ</span></b> น้ำกาม,
น้ำอสุจิ<br />
<br />
<b><span class="vcb">สุกโกทนะ</span></b> กษัตริย์ศากยวงศ์
เป็นพระราชบุตรองค์ที่ ๒ ของพระเจ้าสีหหนุ เป็นพระอนุชาของพระเจ้าสุทโธทนะ
เป็นพระบิดาของพระอานนท์<br />
<br />
<b><span class="vcb">สุกขวิปัสสก</span></b> พระผู้เจริญวิปัสสนาล้วนสำเร็จพระอรหัต
มิได้ทรงคุณวิเศษอย่างอื่นอีก เช่นไม่ได้ฌานสมบัติไม่ได้อภิญญา เป็นต้น ดู <i>อรหันต์<br />
<br />
</i><b><span class="vcb">สุกรขาตา</span></b> ชื่อถ้ำ
อยู่ที่ภูเขาคิชฌกูฏ พระนครราชคฤห์ ณ ที่นี้พระสารีบุตรได้สำเร็จพระอรหัต
เพราะได้ฟังพระธรรมเทศนาที่พระพุทธเจ้าทรงแสดงแก่ปริพาชกชื่อทีฆนขะ ดู <i>ทีฆนขะ<br />
<br />
</i><b><span class="vcb">สุข</span></b> ความสบาย,
ความสำราญ, มี ๒ <i>๑. กายิกสุข</i> สุขทางกาย <i>๒. เจตสิกสุข</i> สุขทางใจ,
<b>อีกหมวดหนึ่ง</b> มี ๒ คือ <i>๑. สามิสสุข</i> สุขอิงอามิส คืออาศัยกามคุณ ๒.<i> นิรามิสสุข</i> สุขไม่อิงอามิส
คือ อิงเนกขัมมะ (ท่านแบ่งเป็นคู่ๆ อย่างนี้อีกหลายหมวด)<br />
<br />
<b><span class="vcb">สุขของคฤหัสถ์</span></b>
สุขอันชอบธรรมที่ผู้ครองเรือนควรมี และควรขวนขวายให้มีอยู่เสมอมี ๔ อย่างคือ
๑. สุขเกิดจาก
ความมีทรัพย์ (ที่ได้มาด้วยเรี่ยวแรงของตน โดยทางชอบธรรม) ๒. สุขเกิดจากการใช้จ่ายทรัพย์
(เลี้ยงตนเลี้ยงคนควร
เลี้ยง และทำประโยชน์) ๓. สุขเกิดจากความไม่เป็นหนี้ ๔. สุขเกิดจากความประพฤติไม่มีโทษ
(มีสุจริตทั้ง กาย วาจา 
และใจ), เฉพาะข้อ ๔ ตามแบบเรียนว่า สุขเกิดแต่ประกอบการงานที่ปราศจากโทษ<br />
<br />
<b><span class="vcb">สุขสมบัติ</span></b> สมบัติคือความสุข,
ความถึงพร้อมความสุข<br />
<br />
<b><span class="vcb">สุขาวดี </span></b>แดนที่มีความสุข,
เป็นชื่อสวรรค์ของพระอมิตาภพุทธ ฝ่ายมหายาน<br />
<br />
<b><span class="vcb">สุขุม</span></b> ละเอียด,
ละเอียดอ่อน, นิ่มนวล, ซึ้ง<br />
<br />
<b><span class="vcb">สุขุมาลชาติ</span></b> มีพระชาติละเอียดอ่อน,
มีตระกูลสูง<br />
<br />
<b><span class="vcb">สุคต</span></b> ผู้เสด็จไปดีแล้ว,
เป็นพระนามพระพุทธเจ้า ดู<i> สุคโต</i> ด้วย<br />
<br />
<b><span class="vcb">สุคตประมาณ</span></b> ขนาดหรือประมาณของพระสุคต
คือ พระพุทธเจ้า, เกณฑ์หรือมาตราวัดของพระสุคต<br />
<br />
<b><span class="vcb">สุคตาณัตติพจน์</span></b>
พระดำรัสสั่งของพระสุคต<br />
<br />
<b><span class="vcb">สุคติ </span></b>คติดี, ทางดำเนินที่ดี,
สถานที่ที่ดีที่สัตว์โลกซึ่งทำกรรมดีตายแล้วไปเกิด ได้แก่มนุษย์และเทพ ดู
<i>คติ, ทุคติ<br />
<br />
</i><b><span class="vcb">สุคโต</span></b> “เสด็จไปดีแล้ว”
คือทรงมีทางเสด็จที่ดีงามอันได้แก่อริยมรรค, เสด็จไปสู่ที่ดีงามกล่าวคือพระนิพพาน,
เสด็จ
ไปได้ด้วยดีโดยชอบ กล่าวคือ ทรงดำเนินรุดหน้าไม่หวนกลับคืนมาสู่กิเลสที่ทรงละได้แล้ว
ทรงดำเนินสู่ผลสำเร็จไม่
ถอยหลัง ไม่กลับตกจากฐานะที่ลุถึงทรงดำเนินในทางอันถูกต้องคือมัชฌิมาปฏิปทา
ไม่เฉเชือนไปในทางผิดคือ กาม
สุขัลลิกานุโยคและอัตตกิลมถานุโยค เสด็จไปดี เสด็จที่ใดก็ทรงทำประโยชน์ให้แก่มหาชนในที่นั้น
เสด็จไปโดยสวัส
ดีและนำให้เกิดความสวัสดี แม้แต่พบองคุลิมาลมหาโจรร้าย ก็ทรงกลับใจให้เขากลายเป็นคนดีไม่มีภัยเสด็จผ่านไป
แล้วด้วยดี ได้ทรงบำเพ็ญพุทธกิจไว้บริบูรณ์ ประดิษฐานพระพุทธศาสนาไว้ เพื่อชาวโลก
ให้เป็นเครื่องเผล็ดประโยชน์
แก่ประชาชนทั้งปวงผู้เกิดมาในภายหลัง, ทรงมีพระวาจาดี หรือตรัสโดยชอบ คือ
ตรัสแต่คำจริงแท้ประกอบด้วย
ประโยชน์ ในกาลที่ควรตรัส และแก่บุคคลที่ควรตรัส (ข้อ ๔ ในพุทธคุณ ๙)<br />
<br />
<b><span class="vcb">สุคนธชาติ</span></b>
ของหอม, เครื่องหอม<br />
<br />
<b><span class="vcb">สุคนธวารี</span></b> น้ำหอม<br />
<br />
<b><span class="vcb">สุงกฆาตะ</span></b> ด่านภาษี<br />
<br />
<b><span class="vcb">สุงสุมารคีระ</span></b> ชื่อนครหลวงแห่งแคว้นภัคคะ
ที่พระพุทธเจ้าประทับจำพรรษาที่ ๘; สุงสุมารคีรี ก็เรียก<br />
<br />
<b><span class="vcb">สุจริต</span></b> ประพฤติดี,
ประพฤติชอบ, ประพฤติถูกต้องตามคลองธรรม มี ๓ คือ <i>๑. กายสุจริต</i> ประพฤติชอบด้วยกาย
<i>๒. วจี
สุจริต</i> ประพฤติชอบด้วยวาจา <i>๓. มโนสุจริต</i> ประพฤติชอบด้วยใจ เทียบ
<i>ทุจริต<br />
<br />
</i><b><span class="vcb">สุชาดา </span></b>อุบาสิกาสำคัญคนหนึ่ง
เป็นธิดาของผู้มีทรัพย์ซึ่งเป็นนายใหญ่แห่งชาวบ้านเสนานิคม ตำบลอุรุเวลา ได้ถวาย
ข้าวปายาสแก่พระมหาบุรุษในเวลาเช้าของวันที่ตรัสรู้ มีบุตร ชื่อยส ซึ่งต่อมาออกบวชเป็นพระอรหันต์
นางสุชาดาได้
เป็นปฐมอุบาสิกา พร้อมกับภรรยาเก่าของยสะและได้รับยกย่องเป็นเอตทัคคะ ในบรรดาอุบาสิกาผู้ถึงสรณะเป็นปฐม<br />
<br />
<b><span class="vcb">สุญญตา</span></b> “ความเป็นสภาพสูญ”,
ความว่าง <b>1. </b>ความเป็นสภาพที่วางจากความเป็นสัตว์ บุคคล ตัวตน เรา เขา
เฉพาะ 
อย่างยิ่ง ภาวะที่ขันธ์ ๕ เป็นอนัตตา คือ ไร้ตัวมิใช่ตน ว่างจากความเป็นตน
ตลอดจนว่างจากสาระต่างๆ เช่น สาระคือ
ความเที่ยง สาระคือความสวยงาม สาระคือความสุข เป็นต้น, โดยปริยาย หมายถึง
หลักธรรมฝ่ายปรมัตถ์ดังเช่น ขันธ์ 
ธาตุ อายตนะ และปัจจยาการ (อิทัปปัจจยตา หรือ ปฏิจจสมุปบาท) ที่แสดงแต่ตัวสภาวะให้เห็นความว่างเปล่า
ปราศจากสัตว์ บุคคล เป็นเพียงธรรมหรือกระบวนธรรมสั้นๆ <b>2. </b>ความว่างจากกิเลส
มีราคะ โทสะ โมหะ เป็นต้น ก็ดี 
สภาวะที่ว่างจากสังขารทั้งหลายก็ดี หมายถึง นิพพาน <b>3. </b>โลกุตตรมรรค
ได้ชื่อว่าเป็นสุญญตา ด้วยเหตุผล ๓ ประการ 
คือ เพราะลุด้วยปัญญาที่กำหนดพิจารณาความเป็นอนัตตา มองเห็นภาวะที่สังขารเป็นสภาพว่าง
(จากความเป็นสัตว์ 
บุคคล ตัวตน) เพราะว่างจากกิเลสมีราคะ เป็นต้น และเพราะมีสุญญตา คือนิพพาน
เป็นอารมณ์ <b>4. </b>ความว่าง ที่เกิดจาก
ความกำหนดหมายในใจ หรือทำใจเพื่อให้เป็นอารมณ์ของจิตในการเจริญสมาบัติ เช่น
ผู้เจริญอากิญจัญญายตนสมาบัติ
กำหนดใจถึงภาวะว่างเปล่าไม่มีอะไรเลย; สุญตา ก็เขียน<br />
<br />
<b><span class="vcb">สุญญตวิโมกข์</span></b> ความหลุดพ้นโดยว่างจาก
ราคะ โทสะ โมหะ หมายถึงมองเห็นความว่าง หมดความยึดมั่น คือพิจารณา
เห็นนามรูปโดยความเป็นอนัตตา พูดสั้นๆ ว่า หลุดพ้นเพราะเห็นอนัตตา (ข้อ ๑
ในวิโมกข์ ๓)<br />
<br />
<b><span class="vcb">สุญญตสมาธิ</span></b> สมาธิอันพิจารณาเห็นความว่าง
ได้แก่ วิปัสสนาที่ให้ถึงความหลุดพ้นด้วยกำหนดอนัตตลักษณะ (ข้อ ๑ 
ในสมาธิ ๓)<br />
<br />
<b><span class="vcb">สุตตนิบาต</span></b> ชื่อคัมภีร์ที่
๕ แห่งขุททกนิกาย พระสุตตันตปิฎก<br />
<br />
<b><span class="vcb">สุตตันตปิฎก</span></b> ดู
<i>ไตรปิฎก<br />
<br />
</i><b><span class="vcb">สุตบท</span></b> คำว่า
“สุต” “สุตา” ดู <i>ปาฏิโมกข์ย่อ<br />
<br />
</i><b><span class="vcb">สุตพุทธะ</span></b> ผู้รู้เพราะได้ฟัง,
ผู้รู้โดยสุตะ หมายถึง บุคคลที่เป็นพหูสูต ดู <i>พุทธะ</i><br />
<br />
<b><span class="vcb">สุทธันตปริวาส</span></b>
ปริวาสที่ภิกษุผู้ต้อง การจะออกจากอาบัติสังฆาทิเสสอยู่ไปจนกว่าจะเห็นว่าบริสุทธิ์
หมายความว่า 
ภิกษุต้องอาบัติสังฆาทิเสสแล้วปิดไว้หลายคราวจนจำจำนวนอาบัติและจำนวนวันที่ปิดไม่ได้
หรือจำได้แต่บาง
จำนวน ท่านให้ขอปริวาสประมวลจำนวนอาบัติและจำนวนวันที่ปิดเข้าด้วยกันแล้วอยู่ใช้ไปจนกว่าจะเห็นว่าบริสุทธิ์
มี ๒ อย่างคือ จูฬสุทธันตปริวาสและมหาสุทธันตปริวาส<br />
<br />
<b><span class="vcb">สุทธาวาส</span></b> ที่อยู่ของท่านผู้บริสุทธิ์คือที่เกิดของพระอนาคามี
ได้แก่ พรหม ๕ ชั้นที่สูงสุดในขั้นรูปาวจร คือ อวิหา 
อตัปปา สุทัสสา สุทัสสี อกนิฏฐา<br />
<br />
<b><span class="vcb">สุทธิ </span></b>ความบริสุทธิ์,
ความสะอาดหมดจดมี ๒ คือ <i>๑. ปริยายสุทธิ</i> บริสุทธิ์โดยเอกเทศ (คือเพียงบางส่วนบางแง่)
<i>๒. นิปปริยายสุทธิ</i> บริสุทธิ์โดยสิ้นเชิง (ความบริสุทธิ์ของพระอรหันต์)<br />
<br />
<b><span class="vcb">สุทธิกปาจิตติยะ</span></b>
อาบัติปาจิตตีย์ล้วน คืออาบัติปาจิตตีย์ ที่ไม่ต้องให้เสียสละสิ่งของ มี ๙๒
สิกขาบท ตามปกติเรียกกันเพียงว่า ปาจิตติยะหรือปาจิตตีย์<br />
<br />
<b><span class="vcb">สุทโธทนะ</span></b> กษัตริย์ศากยวงศ์ซึ่งเป็นราชาผู้ครองแคว้นศากยะ
หรือสักกชนบท ณ นครกบิลพัสดุ์ มีพระมเหสี พระนามว่าพระนางสิริมหามายา หรือเรียกสั้น ๆ ว่า มายา เมื่อพระนางมายาสวรรคตแล้ว
พระนางมหาปชาบดีโคตมีได้เป็นพระมเหสีต่อมา พระเจ้าสุทโธทนะเป็นพระราชบุตรองค์ที่ ๑ ของพระเจ้าสีหหนุ
เป็นพระราชบิดาของพระสิทธัตถะ เป็นพระอัยกาของพระราหุล และเป็นพระพุทธบิดาพระองค์สวรรคตในปีที่ ๕ แห่งพุทธกิจก่อนสวรรคต
พระพุทธเจ้าได้เสด็จไปแสดงธรรมโปรดให้ได้ทรงบรรลุอรหัตตผล และได้เสวยวิมุตติสุข
๗ วันก่อนปรินิพพาน<br />
<br />
<b><span class="vcb">สุธรรมภิกษุ</span></b> ชื่อภิกษุรูปหนึ่งมีความมักใหญ่
ได้ด่าจิตตคฤหบดีและถูกสงฆ์ลงปฏิสารณียกรรม ให้ไปขอขมาคฤหบดีนั้น นับเป็นต้นบัญญัติในเรื่องนี้<br />
<br />
<b><span class="vcb">สุนทร</span></b> ดี, งาม,
ไพเราะ<br />
<br />
<b><span class="vcb">สุนทรพจน์</span></b>
คำพูดที่ไพเราะ, คำพูดที่ดี; คำพูดอันเป็นพิธีการ, คำกล่าวแสดงความรู้สึกที่ดีอย่างเป็นพิธีการในที่
ประชุม<br />
<br />
<b><span class="vcb">สุนาปรันตะ</span></b> ดู
<i>ปุณณสุนาปรันตะ<br />
<br />
</i><b><span class="vcb">สุเนตตะ</span></b> นามของพระศาสดาองค์หนึ่งในอดีต
มีคุณสมบัติคือ กาเมสุ วีตราโค (มีราคะไปปราศแล้วในกามทั้งหลาย) 
มีศิษย์จำนวนมาก ได้เจริญเมตตาจิตถึง ๗ ปี แต่ก็ไม่อาจพ้นจากชาติ ชรามรณะ
เพราะไม่รู้อริยศีล อริยสมาธิ อริยปัญญา
และอริยวิมุตติ<br />
<br />
<b><span class="vcb">สุปฏิปนฺโน</span></b> พระสงฆ์เป็นผู้ปฏิบัติดี
คือปฏิบัติตามหลักมัชฌิมาปฏิปทา ปฏิบัติไม่ถอยหลัง ปฏิบัติสอดคล้องกับคำ
สอนของพระพุทธเจ้า ดำรงอยู่ในธรรมวินัย (ข้อ ๑ ในสังฆคุณ ๙)<br />
<br />
<b><span class="vcb">สุปปพุทธะ</span></b> กษัตริย์โกลิยวงศ์
เป็นพระราชบุตรองค์ที่ ๑ ของพระเจ้าอัญชนะ เป็นพระบิดาของพระเทวทัตและพระ
นางยโสธราพิมพา<br />
<br />
<b><span class="vcb">สุพาหุ</span></b> บุตรเศรษฐีเมืองพาราณสี
เป็นสหายของยสกุลบุตร ได้ทราบข่าวยสกุลบุตรออกบวช จึงได้บวชตามพร้อมด้วย
สหายอีก ๓ คน คือ วิมละ ปุณณชิ และควัมปติ ได้เป็นสาวกรุ่นแรกที่พระพุทธเจ้าส่งไปประกาศพระศาสนา<br />
<br />
<b><span class="vcb">สุภัททะ</span></b> ปัจฉิมสักขิสาวก
(สาวกผู้ทันเห็นองค์สุดท้าย) ของพระพุทธเจ้าเรียกสั้น ๆ ว่า ปัจฉิมสาวก เดิมเป็น
พราหมณ์ตระกูลใหญ่ ต่อมาออกบวชเป็นปริพาชก อยู่ในเมืองกุสินารา ในวันที่พระพุทธเจ้าจะเสด็จดับขันธ
ปรินิพพาน สุภัททปริพาชกได้ยินข่าวแล้วคิดว่าตนมีข้อสงสัยอยู่อย่างหนึ่ง อยากจะขอให้พระพุทธเจ้าทรงแสดง
ธรรมเพื่อแก้ข้อสงสัยนั้นเสียก่อนที่จะปรินิพพาน จึงเดินทางไปยังสาลวัน ตรงไปหาพระอานนท์
แจ้งความประสงค์
ขอเข้าเฝ้าพระบรมศาสดา พระอานนท์ได้ห้ามไว้ เพราะเกรงว่าพระองค์เหน็ดเหนื่อยอยู่แล้ว
จะเป็นการรบกวนให้
ทรงลำบาก สุภัททปริพาชกก็คะยั้นคะยอจะขอเข้าเฝ้าให้ได้ พระอานนท์ก็ยืนกรานห้ามอยู่ถึง
๓ วาระ จนพระผู้มีพระ
ภาคทรงได้ยินเสียงโต้ตอบกันนั้น จึงตรัสสั่งพระอานนท์ว่าสุภัททะมุ่งหาความรู้
มิใช่ประสงค์จะเบียดเบียนพระองค์ 
ขอให้ปล่อยให้เขาเข้าเฝ้าเถิด สุภัททปริพาชกเข้าเฝ้าแล้วทูลถามว่า สมณพรามหณ์เจ้าลัทธิที่มีชื่อเสียงทั้งหลาย
คือ 
เหล่าครูทั้ง ๖ นั้น ล้วนได้ตรัสรู้จริงทั้งหมดตามที่ตนปฏิญญา หรือได้ตรัสรู้เพียงบางท่านหรือไม่มีใครตรัสรู้จริงเลย
พระพุทธเจ้าทรงห้ามเสียและตรัสว่าจะทรงแสดงธรรม คือ หลักการหรือหลักความจริงให้ฟัง
แล้วตรัสว่า อริยมรรคมีองค์ ๘ หาไม่ได้ในธรรมวินัยใดสมณะ (คืออริยบุคคลทั้ง ๔) ก็หาไม่ได้ในธรรมวินัยนั้น
อริยมรรคมีองค์ ๘ หาได้ในธรรมวินัยใด สมณะก็หาได้ในธรรมวินัยนั้น อริยมรรคมีองค์ ๘ หาได้ในธรรมวินัยนี้
สมณะทั้ง ๔ จึงมีในธรรมวินัยนี้ ลัทธิอื่น ๆ ว่างจากสมณะ และตรัสสรุปว่า ถ้าภิกษุทั้งหลายเป็นอยู่โดยชอบ
โลกก็จะไม่ว่างจากพระอรหันต์ทั้งหลาย เมื่อจบพระธรรมเทศนา สุภัททปริพาชกเลื่อมใสทูลขอบรรพชาอุปสมบท พระพุทธเจ้าตรัสสั่งพระอานนท์ให้
บวชสุภัททะในสำนักของพระองค์ โดยประทานพุทธานุญาตพิเศษให้ยกเว้นไม่ต้องอยู่ติตถิยปริวาส
ท่านสุภัททะบวชแล้วไม่นาน (อรรถกถาว่าในวันนั้นเอง) ก็ได้บรรลุอรหัตตผล นับเป็นพุทธปัจฉิมสักขิสาวก<br />
<br />
<b><span class="vcb">สุภัททะ วุฒบรรพชิต&nbsp;</span></b>
“พระสุภัททะผู้บวชเมื่อแก่” ซึ่งเป็นต้นเหตุแห่งการปรารภที่จะทำสังคายนาครั้งที่
๑ ก่อนบวช 
เป็นช่างตัดผมในเมืองอาตุมามีบุตรชาย ๒ คน เมื่อบวชแล้วคราวหนึ่งได้ข่าวว่าพระพุทธเจ้าพร้อมด้วยสงฆ์หมู่ใหญ่
จะเสด็จมายังเมืองอาตุมา จึงให้บุตรทั้งสองเอาเครื่องมือตัดผมออกไปเที่ยวขอตัดผมตามบ้านเรือนทุกแห่ง
แลกเอาเครื่องปรุงยาคูมาได้มากมาย แล้วบัญชาการให้ผู้คนจัดเตรียมข้าวยาคูไว้เป็นอันมาก
เมื่อพระพุทธเจ้าเสด็จมาถึง ก็นำเอาข้าวยาคูนั้นเข้าไปถวาย พระพุทธเจ้าตรัสถาม ทรงทราบความว่าพระสุภัททะ ได้ข้าวนั้นมาอย่างไรแล้ว
ไม่ทรงรับ
และทรงติเตียน แล้วทรงบัญญัติสิกขาบท ๒ ข้อคือ บรรพชิตไม่พึงชักชวนคนทำในสิ่งที่เป็นอกัปปิยะ
และภิกษุผู้เคยเป็นช่างกัลบกไม่พึงเก็บรักษาเครื่องตัดโกนผมไว้ประจำตัว จากการที่ได้ถูกติเตียนและเสียของเสียหน้าเสียใจในเหตุ
การณ์ครั้งนั้น พระสุภัททะก็ได้ผูกอาฆาตไว้ ต่อมา เมื่อพระพุทธเจ้าเสด็จดับขันธปรินิพพานแล้วได้
๗ วัน พระสุภัททะร่วมอยู่ในคณะของพระมหากัสสปเถระ ซึ่งกำลังเดินทางจากเมืองปาวาสู่เมืองกุสินารา
ระหว่างทางนั้น คณะได้ทราบข่าวพุทธปรินิพพานจากอาชีวกผู้หนึ่ง ภิกษุทั้งหลายที่ยังไม่สิ้นราคะ (คือพระปุถุชน
โสดาบัน และสกทาคามี) 
พากันร้องไห้คร่ำครวญเป็นอันมาก ในขณะนั้นเองพระสุภัททะวุฒบรรพชิต ก็ร้องห้ามขึ้นว่า
“อย่าเลย ท่านผู้มีอายุ 
พวกท่านอย่าเศร้าโศก อย่าร่ำไห้ไปเลย พวกเราพ้นดีแล้ว พระมหาสมณะนั้นคอยเบียดเบียนพวกเราว่าสิ่งนี้ควรแก่
เธอสิ่งนี้ไม่ควรแก่เธอ บัดนี้พวกเราปรารถนาสิ่งใด ก็จักกระทำสิ่งนั้น ไม่ปรารถนาสิ่งใด
ก็จักไม่กระทำสิ่งนั้น” 
พระมหากัสสปเถระได้ฟังแล้วเกิดธรรมสังเวช ดำริว่า พระพุทธเจ้าปรินิพพานเพียง
๗ วัน ก็ยังเกิดเสี้ยนหนามขึ้นแล้วในพระศาสนา หากต่อไปคนชั่วได้พวกพ้องมีกำลังเติบกล้าขึ้น ก็จะทำพระศาสนาให้เสื่อมถอย
ดังนั้น หลังจากเสร็จงานถวายพระเพลิงพระพุทธสรีระแล้ว ท่านจึงได้ยกถ้อยคำสุภัททะวุฒบรรพชิตนี้ขึ้นเป็นข้อปรารภ
ชักชวนพระเถระทั้งหลายร่วมกันทำสังคายนาครั้งแรก<br />
<br />
<b><span class="vcb">สุภาพ</span></b> เรียบร้อย,
อ่อนโยน, ละมุนละม่อม<br />
<br />
<b><span class="vcb">สุภาษิต </span></b>ถ้อยคำที่กล่าวดีแล้ว,
คำพูดที่ถือเป็นคติได้<br />
<br />
<b><span class="vcb">สุภูติ</span></b> พระมหาสาวกองค์หนึ่งเป็นบุตรสุมนเศรษฐี
ในพระนครสาวัตถี ได้ไปร่วมงานฉลองวัดเชตวันของท่านอนาถ
บิณฑิกเศรษฐี ได้ฟังพระธรรมเทศนาของพระศาสดา มีความเลื่อมใสบวชในพระพุทธศาสนา
ต่อมาเจริญวิปัสสนา 
ทำเมตตาฌานให้เป็นบาทได้สำเร็จพระอรหัต พระศาสดาทรงยกย่องว่าเป็นเอตทัคคะ
๒ ทาง คือในทางอรณวิหาร 
(เจริญฌานประกอบด้วยเมตตา) และเป็นทักขิไณยบุคคล<br />
<br />
<b><span class="vcb">สุมนะ </span></b>ชื่อพระเถระองค์หนึ่งในการกสงฆ์
ผู้ทำสังคายนาครั้งที่ ๒<br />
<br />
<b><span class="vcb">สุมังคลวิลาสินี</span></b>
ชื่อคัมภีร์อรรถกถาอธิบายความในทีฆนิกาย แห่งพระสุตตันตปิฎก พระพุทธโฆษาจารย์เรียบเรียงขึ้น
โดยอาศัยอรรถกถาภาษาสิงหฬ เมื่อ พ.ศ. ใกล้จะถึง ๑๐๐๐<br />
<br />
<b><span class="vcb">สุเมรุ </span></b>ชื่อหนึ่งของภูเขาเมรุ
ดู <i>เมรุ<br />
<br />
</i><b><span class="vcb">สุรนาทโวหาร</span></b>
ถ้อยคำที่ฮึกห้าว<br />
<br />
<b><span class="vcb">สุรสิงหนาท</span></b> การเปล่งเสียงพูดอย่างองอาจกล้าหาญ
หรือพระดำรัสที่เร้าใจ ปลุกให้ตื่นฟื้นสติขึ้น เหมือนดั่งเสียงบันลือของราชสีห์ เช่นที่พระพุทธเจ้าตรัสว่า “กิจอย่างใด อันพระศาสดาผู้เอ็นดู
แสวงประโยชน์ เพื่อสาวกทั้งหลายจะพึงทำ กิจนั้นอันเราทำแล้วแก่พวกเธอทุกอย่าง”<br />
<br />
<b><span class="vcb">สุรเสนะ</span></b> ชื่อแคว้นหนึ่งในมัชฌิมชนบทในชมพูทวีป
ตั้งอยู่ทางใต้ของแคว้นกุรุในระหว่างแม่น้ำสินธูกับแม่น้ำยมุนา
ตอนล่าง นครหลวงชื่อมถุรา<br />
<br />
<b><span class="vcb">สุรา</span></b> เหล้า, น้ำเมาที่กลั่นแล้ว<br />
<br />
<b><span class="vcb">สุราบาน</span></b> การดื่มเหล้า,
น้ำเหล้า<br />
<br />
<b><span class="vcb">สุราปานวรรค</span></b> ตอนที่ว่าด้วยเรื่องดื่ม
น้ำเมา เป็นต้น เป็นวรรคที่ ๖ ในปาจิตติยกัณฑ์<br />
<br />
<b><span class="vcb">สุรามฤต</span></b> น้ำที่ทำผู้ดื่มให้ไม่ตายของเทวดา,
น้ำอมฤตของเทวดา<br />
<br />
<b><span class="vcb">สุราเมรยมัชชปมาทัฏฐานา เวรมณี</span></b>
เว้นจากน้ำเมา คือสุราและเมรัย อันเป็นที่ตั้งแห่งความประมาท (ข้อที่ ๕ ในศีล
๕ 
ศีล ๘ และศีล ๑๐)<br />
<br />
<b><span class="vcb">สุริยคติ</span></b> การนับวันโดยถือเอาการเดินของพระอาทิตย์เป็นหลัก
เช่นวันที่ ๑-๒-๓ เดือนเมษายน เป็นต้น<br />
<br />
<b><span class="vcb">สุริยุปราคา</span></b> การจับอาทิตย์
คือเงาดวงจันทร์บังดวงอาทิตย์<br />
<br />
<b><span class="vcb">สุวรรณภูมิ</span></b> “แผ่นดินทอง”,
“แหลมทอง”, ดินแดนที่พระเจ้าอโศกมหาราชส่งพระโสณะและพระอุตตระ หัวหน้าพระ
ศาสนทูตสายที่แปด (ใน ๙ สาย) ไปประกาศพระศาสนา ปราชญ์หลายท่านสันนิษฐานว่าได้แก่ดินแดนบริเวณจังหวัด
นครปฐม (พม่าว่าได้แก่เมืองสะเทิมในประเทศพม่า)<br />
<br />
<b><span class="vcb">สู </span></b>ท่าน<br />
<br />
<b><span class="vcb">สูญ</span></b> ว่างเปล่า,
หายสิ้นไป<br />
<br />
<b><span class="vcb">สูตร</span></b> พระธรรมเทศนาหรือธรรมกถาเรื่องหนึ่งๆ
ในพระสุตตันตปิฎก แสดงเจือด้วยบุคคลาธิษฐาน, ถ้าพูดว่าพระสูตร 
มักหมายถึงพระสุตตันตปิฎกทั้งหมด<br />
<br />
<b><span class="vcb">สูปะ </span></b>แกง<br />
<br />
<b><span class="vcb">เสกขสมมต</span></b> ผู้ได้รับสมมติเป็นเสขะ
หมายถึงครอบครัวที่สงฆ์ประชุมตกลงแต่งตั้งให้เป็นเสขะ ภิกษุใดไม่เจ็บไข้และ
เขาไม่ได้นิมนต์ไว้ ไปรับเอาอาหารจากครอบครัวนั้นมาขบฉัน ต้องอาบัติเป็นปาฏิเทสนียะสิกขาบทที่
๓<br />
<br />
<b><span class="vcb">เสขะ</span></b> ผู้ยังต้องศึกษา
ได้แก่ พระอริยบุคคลที่ยังไม่บรรลุอรหัตตผล โดยพิสดารมี ๗ คือ ท่านผู้ตั้งอยู่ในโสดาปัตติ
มรรค ในโสดาปัตติผล ในสกทาคามิมรรค ในสกทาคามิผล ในอนาคามิมรรค ในอนาคามิผล
และในอรหัตตมรรค, 
พูดเอาแต่ระดับเป็น ๓ คือ พระโสดาบัน พระสกทาคามี พระอนาคามี<br />
<br />
<b><span class="vcb">เสขบุคคล</span></b> บุคคลที่ยังต้องศึกษาอยู่
ดู <i>เสขะ<br />
<br />
</i><b><span class="vcb">เสขปฏิปทา</span></b>
ทางดำเนินของพระเสขะ, ข้อปฏิบัติของพระเสขะ ได้แก่ <i>จรณะ ๑๕<br />
<br />
</i><b><span class="vcb">เสขภูมิ</span></b> ภูมิของพระเสขะ,
ระดับจิตใจและคุณธรรมของพระอริยบุคคลที่ยังต้องศึกษา<br />
<br />
<b><span class="vcb">เสขิยวัตร</span></b> วัตรที่ภิกษุจะต้องศึกษา,
ธรรมเนียมเกี่ยวกับมารยาทที่ภิกษุพึงสำเหนียกหรือพึงฝึกปฏิบัติ มี ๗๕ สิกขาบท
จำแนกเป็น สารูป ๒๖ โภชนปฏิสังยุต ๓๐ ธัมมเทสนาปฏิสังยุต ๑๖ และปกิรณะคือเบ็ดเตล็ด
๓,เป็นหมวดที่ ๗ แห่ง
สิกขาบทในบรรดาสิกขาบท ๒๒๗ ของพระภิกษุ ท่านให้สามเณรถือปฏิบัติด้วย<br />
<br />
<b><span class="vcb">เสตกัณณิกนิคม</span></b>
นิคมที่กั้นอาณาเขตมัชฌิมชนบท ด้านทิศใต้<br />
<br />
<b><span class="vcb">เสโท, เสท</span></b> น้ำเหงื่อ,
ไคล<br />
<br />
<b><span class="vcb">เสนา</span> </b>กองทัพ ในครั้งโบราณหมายถึงพลช้าง
พลม้า พลรถ พลเดินเท้า เรียกว่าจตุรงคินีเสนา (เสนามีองค์ ๔ หรือ 
เสนาสี่เหล่า)<br />
<br />
<b><span class="vcb">เสนานิคม</span></b> ชื่อหมู่บ้านในตำบลอุรุเวลา
นางสุชาดาผู้ถวายข้าวปายาสแด่พระมหาบุรุษในวันที่จะตรัสรู้ อยู่ที่หมู่บ้านนี้<br />
<br />
<b><span class="vcb">เสนามาตย์</span></b> ข้าราชการฝ่ายทหารและพลเรือน<br />
<br />
<b><span class="vcb">เสนามาร</span></b> กองทัพมาร,
ทหารของพระยามาร<br />
<br />
<b><span class="vcb">เสนาสนะ</span></b> <i>เสนะ</i>
ที่นอน <i>อาสนะ</i> ที่นั่งหมายเอาที่อยู่อาศัย เช่น กุฏิ วิหาร และเครื่องใช้เกี่ยวกับสถานที่
เช่น โต๊ะ เก้าอี้ 
แม้โคนไม้ เมื่อใช้เป็นที่อยู่อาศัย ก็เรียกเสนาสนะ<br />
<br />
<b><span class="vcb">เสนาสนขันธกะ</span></b> ชื่อขันธกะที่
๖ แห่งจุลวรรคในพระวินัยปิฎก ว่าด้วยเรื่องเสนาสนะ<br />
<br />
<b><span class="vcb">เสนาสนคาหาปกะ</span></b>
ผู้ให้ถือเสนาสนะ หมายถึงภิกษุผู้ได้รับสมมติ คือแต่งตั้งจากสงฆ์ให้เป็นผู้ทำหน้าที่จัดแจก
เสนาสนะของสงฆ์<br />
<br />
<b><span class="vcb">เสนาสนปัจจัย</span></b> ปัจจัยคือเสนาสนะ,
เครื่องอาศัยของชีวิตคือที่อยู่ เป็นอย่างหนึ่งในปัจจัยสี่<br />
<br />
<b><span class="vcb">เสนาสนปัญญาปกะ</span></b>
ผู้แต่งตั้งเสนาสนะหมายถึงภิกษุผู้ได้รับสมมติ คือ แต่งตั้งจากสงฆ์ให้เป็นผู้มีหน้าที่จัดแจงแต่งตั้ง
ดูแลความเรียบร้อยแห่งเสนาสนะ สำหรับภิกษุทั้งหลายจะได้เข้าพักอาศัย<br />
<br />
<b><span class="vcb">เสนาสนวัตร</span></b> ธรรมเนียมหรือข้อที่ภิกษุควรปฏิบัติเกี่ยวกับเสนาสนะ
เช่น ไม่ทำเปรอะเปื้อน รักษาความสะอาด จัด
วางของให้เป็นระเบียบเรียบร้อย ใช้สอยระวังไม่ทำให้ชำรุด และเก็บของใช้ไม่ให้กระจัดกระจายสับสนกับที่อื่น
เป็นต้น<br />
<br />
<b><span class="vcb">เสนาสนะป่า</span></b> เสนาสนะอันอยู่ไกลจากบ้านคนอย่างน้อย
๒๕ เส้น<br />
<br />
<b><span class="vcb">เสพ </span></b>บริโภค, ใช้สอย,
อยู่อาศัย, คบหา<br />
<br />
<b><span class="vcb">เสพเมถุน</span></b> ร่วมประเวณี,
ร่วมสังวาส<br />
<br />
<b><span class="vcb">เสมหะ</span></b> เสลด, เมือกที่ออกจากลำคอ
หรือลำไส้<br />
<br />
<b><span class="vcb">เสมฺหสมุฏฺฐานา อาพาธา</span></b>
ความเจ็บไข้ มีเสมหะเป็นสมุฏฐาน<br />
<br />
<b><span class="vcb">เสละ</span></b> พระมหาสาวกองค์หนึ่ง
เกิดในตระกูลพราหมณ์ ในอังคุตตราปะ เรียนจบไตรเพท เป็นคณาจารย์สอนศิษย์ ๓๐๐
คน ได้พบพระพุทธเจ้าที่อาปณนิคม เห็นว่าพระองค์สมบูรณ์ด้วยมหาปุริสลักษณะครบถ้วนและได้ทูลถามปัญหาต่าง
ๆ เมื่อฟังพระดำรัสตอบแล้ว มีความเลื่อมใส ขอบวช ต่อมาไม่ช้าก็ได้บรรลุพระอรหัต<br />
<br />
<b><span class="vcb">แส่โทษ</span></b> หาความผิดใส่,
หาเรื่องผิดให้ <br />
<br />
<b><span class="vcb">แสนยากร</span></b> หมู่ทหาร,
กองทัพ<br />
<br />
<b><span class="vcb">โสกาดูร</span></b> เดือนร้อนด้วยความโศก,
ร้องไห้สะอึกสะอื้น<br />
<br />
<b><span class="vcb">โสณะ, โสณกะ</span></b> พระเถระรูปหนึ่งในจำนวน
๒ รูป (อีกรูปหนึ่งคือพระอุตตรเถระ) ที่พระโมคคัลลีบุตรติสสเถระ ส่งเป็นพระศาสนทูตมาประกาศพระศาสนา ในดินแดนสุวรรณภูมิ เมื่อเสร็จสิ้นการสังคายนาครั้งที่
๓ (ประมาณ พ.ศ. ๒๓๔)
นับเป็นสายหนึ่งในพระศาสนทูต ๙ สาย<br />
<br />
<b><span class="vcb">โสณกุฏิกัณณะ</span></b>
พระมหาสาวกองค์หนึ่งเป็นบุตรของอุบาสิกา ชื่อกาฬี ซึ่งเป็นพระโสดาบัน เกิดที่บ้านเดิมของมารดา
ในเมืองราชคฤห์แล้วกลับไปอยู่ในตระกูลบิดาที่แคว้นอวันตี ทักขิณาบถ พระมหากัจจายนะให้บรรพชาเป็นสามเณร
แล้วรอต่อมาอีก ๓ ปี เมื่อท่านหาภิกษุได้ครบ ๑๐ รูปแล้ว จึงให้อุปสมบทเป็นภิกษุ
บวชแล้วไม่นานก็สำเร็จพระอรหัต ต่อมาท่านได้เดินทางมาเฝ้าพระศาสดาที่เมืองสาวัตถี พร้อมทั้งนำความที่พระอุปัชฌาย์สั่งมากราบทูลขอพระ
พุทธานุญาตด้วยรวม ๘ ข้อ ทำให้เกิดมีพระพุทธานุญาตพิเศษสำหรับปัจจันตชนบท
เช่น ให้สงฆ์มีภิกษุ ๕ รูปให้อุปสมบทได้ ให้ใช้รองเท้าหนาหลายชั้นได้ ให้อาบน้ำได้ตลอดทุกเวลา เป็นต้น
ท่านแสดงธรรมมีเสียงไพเราะแจ่มใสชัดเจนจึงได้รับยกย่องจากพระศาสดาว่า เป็นเอตทัคคะในทางกล่าวกัลยาณพจน์<br />
<br />
<b><span class="vcb">โสณโกฬิวิสะ</span></b> พระมหาสาวกองค์หนึ่งเดิมเป็นกุลบุตรชื่อโสณะ
ตระกูล โกฬิวิสะ เป็นบุตรของอุสภเศรษฐีแห่งวรรณะแพศย์ ในเมืองกาฬจัมปากแคว้นอังคะ โสณกุลบุตรมีลักษณะพิเศษในร่างกาย
คือ มีฝ่ามือฝ่าเท้าอ่อนนุ่ม และมีขนอ่อนข้นภายใน อีกทั้งมีความเป็นอยู่อย่างดี ได้รับการบำรุงบำเรอทุกประการ
อยู่ในปราสาท ๓ ฤดู จึงได้สมญาว่าเป็น <i>สุขุมาลโสณะ</i> ต่อมาพระเจ้าพิมพิสารทรงสดับกิติศัพท์ จึงรับสั่งให้โสณะเดินทานไปเฝ้าและให้แสดงขนที่ฝ่า
มือฝ่าเท้าให้ทอดพระเนตร คราวนั้นโสณะมีโอกาสได้ไปเฝ้าพระพุทธเจ้า ได้สดับพระธรรมเทศนา
เกิดความเลื่อมใสขอบวช ท่านทำความเพียรอย่างแรงกล้าจนเท้าแตกและเริ่มท้อแท้ใจ พระพุทธเจ้าจึงทรงประทานโอวาทด้วยข้ออุปมา
เรื่องพิณสามสาย ท่านปฏิบัติตาม ไม่ช้าก็ได้สำเร็จพระอรหัต พระศาสดาทรงยกย่องว่าเป็นเอตทัคคะในทางปรารภ
ความเพียร<br />
<br />
<b><span class="vcb">โสณทัณฑพราหมณ์</span></b>
พราหมณ์ชื่อโสณทัณฑะ เป็นผู้ที่พระเจ้าพิมพิสารให้ปกครองนครจัมปา<br />
<br />
<b><span class="vcb">โสณทัณฑสูตร</span></b> สูตรที่
๔ ในคัมภีร์ทีฆนิกาย สีลขันธวรรค พระสุตตันต ปิฎก ทรงแสดงแก่โสณทัณฑพราหมณ์<br />
<br />
<b><span class="vcb">โสณา</span></b> พระมหาสาวิกาองค์หนึ่ง
เป็นธิดาของผู้มีตระกูลในพระนครสาวัตถี นางมีสามีแล้ว มีบุตร ๑๔ คน เป็นชาย
๗ 
คนหญิง ๗ คน ภายหลังสามีถึงแก่กรรม ลูกชายหญิงก็แต่งงานไปหมด จึงออกบวชเป็นภิกษุณี
มีความเพียรอย่างแรงกล้า เจริญวิปัสสนาอยู่ในเรือนไฟ ได้ฟังพระธรรมเทศนาของพระศาสดาได้บรรลุพระอรหัต
ไดรับยกย่องว่าเป็นเอตทัคคะในทางปรารภความเพียร<br />
<br />
<b><span class="vcb">โสดาบัน</span></b> ผู้ถึงกระแสที่จะนำไปสู่นิพพาน,
พระอริยบุคคลผู้ได้บรรลุโสดาปัตติผล มี ๓ ประเภทคือ <i>๑. เอกพีชี</i> เกิดอีกครั้งเดียว <i>๒. โกลังโกละ</i> เกิดอีก ๒-๓ ครั้ง <i>๓. สัตตักขัตตุปรมะ</i>
เกิดอีก ๗ ครั้ง เป็นอย่างมาก<br />
<br />
<b><span class="vcb">โสดาปัตติผล</span></b> ผลคือการถึงกระแสสู่นิพพาน,
ผลที่ได้รับจากการละสักกายทิฏฐิ วิจิกิจฉา สีลัพพตปรามาส ด้วยโสดาปัตติมรรค ทำให้ได้เป็นพระโสดาบัน<br />
<br />
<b><span class="vcb">โสดาปัตติมรรค</span></b>
ทางปฏิบัติเพื่อบรรลุผล คือความเป็นพระโสดาบัน, ญาณคือความรู้เป็นเหตุละสังโยชน์ได้
๓ คือ สักกายทิฏฐิ วิจิกิจฉา สีลัพพตปรามาส<br />
<br />
<b><span class="vcb">โสต</span></b> หู, ช่องหู<br />
<br />
<b><span class="vcb">โสตถิยะ</span></b> ชื่อคนหาบหญ้าที่ถวายหญ้าแด่พระมหาบุรุษในวันที่จะตรัสรู้
พระองค์รับหญ้าจากโสตถิยะแล้วนำไปลาดต่างบัลลังก์ ณ ควงต้นพระศรีมหาโพธิ ด้านทิศตะวันออก แล้วประทับนั่งขัดสมาธิผินพระพักตร์ไปทางทิศตะวันออก
จนกระทั่งตรัสรู้<br />
<br />
<b><span class="vcb">โสตถิวดี</span></b> ชื่อนครหลวงของแคว้นเจตี<br />
<br />
<b><span class="vcb">โสตวิญญาณ</span></b> ความรู้ที่เกิดขึ้นเพราะเสียงกระทบหู,
เสียกระทบหู, เกิดความรู้ขึ้น, การได้ยิน<br />
<br />
<b><span class="vcb">โสตสัมผัส</span></b> อาการที่หู
เสียง และโสตวิญญาณประจวบกัน เกิดการได้ยิน<br />
<br />
<b><span class="vcb">โสตสัมผัสสชาเวทนา</span></b>
เวทนาที่เกิดขึ้นเพราะโสตสัมผัส, ความรู้สึกที่เกิดขึ้น เพราะการที่หู เสียง
และโสตวิญญาณ
กระทบกัน<br />
<br />
<b><span class="vcb">โสภณเจตสิก</span></b>
เจตสิกฝ่ายดีงามมี ๒๕ แบ่งเป็น <b>ก. โสภณสาธารณเจตสิก</b> (เจตสิกที่เกิดทั่วไปกับจิตดีงามทุกดวง)
๑๙ 
คือ <i>สัทธา สติ หิริ โอตตัปปะ อโลภะ อโทสะ</i> <i>ตัตรมัชฌัตตตา</i> (ความเป็นกลางในอารมณ์นั้นๆ
= อุเบกขา) <i>กายปัส
สัทธิ</i> (ความคลายสงบแห่งกองเจตสิก) <i>จิตติปัสสัทธิ</i> (แห่งจิต) <i>กายลหุตา</i>
(ความเบาแห่งกองเจตสิก) <i>จิตตลหุตา</i> (แห่งจิต) 
<i>กายมุทุตา</i> (ความนุ่มนวลแห่งกองเจตสิก) <i>จิตตมุทุตา</i> (แห่งจิต)
<i>กายกัมมัญญตา</i> (ความควรแก่งานแห่งกองเจตสิก) 
<i>จิตตกัมมัญญตา</i> (แห่งจิต)<i> กายปาคุญญตา</i> (ความคล่องแคล่วแห่งกองเจตสิก)
<i>จิตตปาคุญญตา</i> (แห่งจิต) <i>กายุชุกตา</i> 
(ความซื่อตรงแห่งกองเจตสิก) <i>จิตตุชุกตา</i> (แห่งจิต) <b>ข. วีรตีเจตสิก</b>
(เจตสิกที่เป็นตัวงดเว้น) ๓ คือ <i>สัมมาวาจา</i> 
<i>สัมมากัมมันตะ</i> <i>สัมมาอาชีวะ</i> <b>ค. อัปปมัญญาเจตสิก</b> (เจตสิกคืออัปปมัญญา)
๒ คือ <i>กรุณา มุทิตา</i> (อีก ๒ ซ้ำกับอโทสะ
และตัตรมัชฌัตตตา) <b>ง. ปัญญินทรียเจตสิก ๑</b> คือ <i>ปัญญินทรีย์ </i>หรือ
<i>อโมหะ<br />
<br />
</i><b><span class="vcb">โสภิตะ</span></b> พระมหาสาวกองค์หนึ่ง
เกิดในตระกูลพราหมณ์ ในพระนครสาวัตถีต่อมาได้ฟังพระธรรมเทศนาของพระ
ศาสดา มีความเลื่อมใส ขอบวช ไม่ช้าก็บรรลุพระอรหัต ได้รับยกย่องว่าเป็นเอตทัคคะในทางปุพเพนิวาสานุสสติญาณ<br />
<br />
<b><span class="vcb">โสมนัส </span></b>ความดีใจ,
ความสุขใจ, ความปลาบปลื้ม ดู <i>เวทนา<br />
<br />
</i><b><span class="vcb">โสรัจจะ</span></b> ความเสงี่ยม,
ความมีอัธยาศัยงาม รักความประณีตหมดจดและสงบเรียบร้อย (ข้อ ๒ ในธรรมทำให้งาม
๒)<br />
<br />
<b><span class="vcb">โสวจัสสตา</span></b> ความเป็นบุคคลที่พูดด้วยง่าย,
ความเป็นผู้ว่าง่ายสอนง่าย รู้จักรับฟังเหตุผล (ข้อ ๔ ในนาถกรณธรรม ๑๐)<br />
<br />
<b><span class="vcb">โสสานิกังคะ</span></b> องค์แห่งผู้ถืออยู่ป่าช้าเป็นวัตร
คืออยู่แรมคืนในป่าช้าเป็นประจำ (ข้อ ๑๑ ในธุดงค์ ๑๓)<br />
<br />
<b><span class="vcb">โสโส</span></b> โรคมองคร่อ
(มีเสมหะแห้งอยู่ในลำหลอดปอด)<br />
<br />
<b><span class="vcb">ไสยา</span> </b>การนอน<br />
<br />
<b><span class="vcb">ไสยาวสาน</span></b> การนอนครั้งสุดท้าย,
การนอนครั้งที่สุด<br />
<br />
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body>
</html>
