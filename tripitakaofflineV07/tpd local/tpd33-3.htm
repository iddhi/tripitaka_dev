<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; "><title>พระไตรปิฎกเล่มที่ ๓๓-๓ สุตตันตปิฎกที่ ๒๕ ขุททกนิกาย อปทาน ภาค ๒ พุทธวงศ์ จริยาปิฎก</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๓๓-๓ สุตตันตปิฎกที่ ๒๕ ขุททกนิกาย<br>
  อปทาน ภาค ๒
  พุทธวงศ์ จริยาปิฎก<br>
  <br>
พระสุตตันตปิฎก<br>
ขุททกนิกาย อปทาน ภาค ๒<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๒. สลฬปุปผิกาเถริยาปทาน<br>
  [๒๓] หม่อมฉันได้เลือกเก็บดอกสน<br>
  มาถวายพระพุทธเจ้าผู้ประเสริฐที่สุด<br>
  พระมหาวีระทรงสูดดมกลิ่นดอกสน<br>
  ซึ่งมีกลิ่นหอมเหมือนกลิ่นทิพย์<br>
  [๒๔] พระมหาวีรสัมมาสัมพุทธเจ้า<br>
  ทรงเป็นผู้นำสัตว์โลกพระนามว่าวิปัสสี ทรงรับแล้ว<br>
  ได้สูดกลิ่นในขณะที่หม่อมฉันยังมองดูอยู่นั่นเอง<br>
  [๒๕] หม่อมฉันประนมมือไหว้พระพุทธองค์<br>
  ผู้สูงสุดแห่งเทวดาและมนุษย์<br>
  ทำจิตของตนให้เลื่อมใสแล้ว จากนั้นจึงขึ้นเขาไป<br>
  [๒๖] ในกัปที่ ๙๑ นับจากกัปนี้ไป<br>
  หม่อมฉันได้ถวายดอกไม้ไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการบูชาพระพุทธเจ้า<br>
  [๒๗] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๒๘] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๒๙] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระสลฬปุปผิกาภิกษุณีได้ภาษิตคาถาเหล่านี้ ด้วยประการฉะนี้<br>
  สลฬปุปผิกาเถริยาปทานที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๓๘๙ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๓. โมทกทายิกาเถริยาปทาน<br>
  ๓. โมทกทายิกาเถริยาปทาน<br>
  ประวัติในอดีตชาติของพระโมทกทายิกาเถรี<br>
  (พระโมทกทายิกาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๓๐] หม่อมฉันได้เป็นนางกุมภทาสีอยู่ในกรุงพันธุมดี<br>
  หม่อมฉันถือขนมต้มที่เป็นส่วนของหม่อมฉันไปยังท่าน้ำ<br>
  [๓๑] ได้เห็นพระสมณะผู้มีจิตสงบ มีใจตั้งมั่น ที่หนทาง<br>
  ก็เป็นผู้มีจิตเลื่อมใส มีใจยินดี จึงได้ถวายขนมต้ม ๓ มัด<br>
  [๓๒] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันจึงไม่ตกวินิบาตนรกเลยตลอด ๒๙ กัป<br>
  [๓๓] หม่อมฉันสร้างสมบัติไว้แล้วได้เสวยสมบัติทุกอย่าง<br>
  หม่อมฉันได้บรรลุบทที่ไม่หวั่นไหว เพราะถวายขนมต้ม ๓ มัด<br>
  [๓๔] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๓๕] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๓๖] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระโมทกทายิกาภิกษุณีได้ภาษิตคาถาเหล่านี้ ด้วยประการฉะนี้<br>
  โมทกทายิกาเถริยาปทานที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๓๙๐ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๔. เอกาสนทายิกาเถริยาปทาน<br>
  ๔. เอกาสนทายิกาเถริยาปทาน<br>
  ประวัติในอดีตชาติของพระเอกาสนทายิกาเถรี<br>
  (พระเอกาสนทายิกาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๓๗] ครั้งนั้น หม่อมฉันได้เป็นหญิงร้อยพวงมาลัยอยู่ในกรุงหงสวดี<br>
  มารดาบิดาของหม่อมฉันไปทำงาน<br>
  [๓๘] หม่อมฉันได้เห็นพระสมณะกำลังเดินไปตามถนน<br>
  ในเวลาเที่ยงวัน จึงได้ปูลาดอาสนะถวาย<br>
  [๓๙] ครั้นปูลาดอาสนะด้วยผ้าโกเชาว์อันวิจิตรเป็นต้นแล้ว<br>
  เป็นผู้มีจิตเลื่อมใส มีใจยินดีกล่าวดังนี้ว่า<br>
  [๔๐] ‘ภูมิภาคร้อนระอุ เวลาเที่ยงวัน<br>
  ลมก็ไม่รำเพยพัด และเวลาก็จะล่วงเลยแล้ว<br>
  [๔๑] ข้าแต่พระมหามุนี อาสนะนี้หม่อมฉันปูลาดไว้เพื่อพระองค์<br>
  ขอพระองค์ได้โปรดอนุเคราะห์ นั่งบนอาสนะของหม่อมฉันเถิด’<br>
  [๔๒] พระสมณะผู้ฝึกตนดีแล้ว มีใจบริสุทธิ์ ได้นั่งบนอาสนะนั้น<br>
  หม่อมฉันรับบาตรของท่านแล้ว ได้ถวายบิณฑบาตตามที่ตนหุงต้มไว้<br>
  [๔๓] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๔๔] ในสวรรค์ชั้นดาวดึงส์<br>
  วิมานสูง ๖๐ โยชน์ กว้าง ๓๐ โยชน์<br>
  ซึ่งบุญกรรมเนรมิตสร้างขึ้นอย่างสวยงาม<br>
  เพื่อหม่อมฉันเพราะ(การปูลาด)อาสนะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๓๙๑ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๔. เอกาสนทายิกาเถริยาปทาน<br>
  [๔๕] บัลลังก์ของหม่อมฉันมีหลายชนิด<br>
  คือบัลลังก์ทองคำ บัลลังก์แก้วมณี<br>
  บัลลังก์แก้วผลึก และบัลลังก์แก้วทับทิม<br>
  [๔๖] บัลลังก์ของหม่อมฉันปูลาดด้วยเครื่องลาดที่ยัดด้วยนุ่น<br>
  ด้วยเครื่องลาดอันวิจิตรด้วยรูปราชสีห์และเสือโคร่งเป็นต้น๑ก็มี<br>
  ด้วยเครื่องลาดแกมไหมประดับด้วยเพชรพลอยก็มี<br>
  ด้วยเครื่องลาดมีขนตั้งขึ้นด้านเดียวก็มี<br>
  [๔๗] หม่อมฉันเพียบพร้อมด้วยความร่าเริงสนุกสนาน<br>
  ไปได้ตามที่หม่อมฉันปรารถนา<br>
  พร้อมกับบัลลังก์อันประเสริฐในคราวที่หม่อมฉันต้องการจะไป<br>
  [๔๘] หม่อมฉันได้เป็นพระมเหสีของท้าวเทวราช ๘๐ พระองค์<br>
  และได้เป็นพระมเหสีของพระเจ้าจักรพรรดิ ๗๐ พระองค์<br>
  [๔๙] เมื่อหม่อมฉันยังเวียนว่ายตายเกิดอยู่ในภพน้อยภพใหญ่<br>
  ได้โภคสมบัติมากมาย<br>
  หม่อมฉันไม่มีความบกพร่องด้วยโภคสมบัติเลย<br>
  นี้เป็นผลแห่งการปูลาดอาสนะที่เดียวถวาย<br>
  [๕๐] หม่อมฉันเวียนว่ายตายเกิดอยู่ใน ๒ ภพ<br>
  คือ (๑) ภพเทวดา (๒) ภพมนุษย์<br>
  ภพอื่นหม่อมฉันไม่รู้จักเลย<br>
  นี้เป็นผลแห่งการปูลาดอาสนะที่เดียวถวาย<br>
  [๕๑] หม่อมฉันเกิดเฉพาะใน ๒ ตระกูล<br>
  คือ (๑) ตระกูลกษัตริย์ (๒) ตระกูลพราหมณ์<br>
  หม่อมฉันเกิดในตระกูลสูงทุก ๆ ภพ<br>
  นี้เป็นผลแห่งการปูลาดอาสนะที่เดียวถวาย<br><br>เชิงอรรถ :<br>
  ๑ ด้วยเครื่องลาดอันวิจิตรด้วยรูปราชสีห์และเสือโคร่งเป็นต้น แปลมาจากศัพท์ว่า
  วิกติกา (ตามนัยอภิธานัป-<br>
  ปทีปิกา ๓๑๔/๘๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๓๙๒ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๔. เอกาสนทายิกาเถริยาปทาน<br>
  [๕๒] ความโทมนัสที่ทำจิตของหม่อมฉันให้เร่าร้อนหม่อมฉันก็ไม่รู้จัก<br>
  ความเป็นผู้มีผิวพรรณทรามหม่อมฉันก็ไม่รู้จัก<br>
  นี้เป็นผลแห่งการปูลาดอาสนะที่เดียวถวาย<br>
  [๕๓] พี่เลี้ยงนางนม หญิงค่อม และหญิงรับใช้จำนวนมาก<br>
  ต่างก็ปรนนิบัติหม่อมฉัน หม่อมฉันถูกพี่เลี้ยงต่างผลัดกันอุ้ม<br>
  นี้เป็นผลแห่งการปูลาดอาสนะที่เดียวถวาย<br>
  [๕๔] พี่เลี้ยงพวกหนึ่งอาบน้ำให้หม่อมฉัน<br>
  พวกหนึ่งคอยป้อนข้าวหม่อมฉัน<br>
  พวกหนึ่งประดับตกแต่งหม่อมฉัน<br>
  พวกหนึ่งชวนหม่อมฉันให้รื่นรมย์ทุกเวลา<br>
  พวกหนึ่งลูบไล้ของหอมให้<br>
  นี้เป็นผลแห่งการปูอาสนะที่เดียวถวาย<br>
  [๕๕] บัลลังก์ดังจะรู้ความดำริของหม่อมฉันผู้อยู่ที่มณฑป<br>
  โคนไม้ หรือที่เรือนว่าง ย่อมปรากฏขึ้น<br>
  [๕๖] ภพนี้เป็นภพสุดท้ายของหม่อมฉัน<br>
  ภพสุดท้ายกำลังเป็นไปอยู่<br>
  แม้ในวันนี้หม่อมฉันก็สละราชสมบัติออกบวชเป็นบรรพชิต<br>
  [๕๗] ในกัปที่ ๑๐๐,๐๐๐ นับจากกัปนี้ไป<br>
  หม่อมฉันได้ถวายทานไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการปูอาสนะที่เดียวถวาย<br>
  [๕๘] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๓๙๓ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๕. ปัญจทีปทายิกาเถริยาปทาน<br>
  [๕๙] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๖๐] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระเอกาสนทายิกาภิกษุณีได้ภาษิตคาถาเหล่านี้ ด้วยประการฉะนี้<br>
  เอกาสนทายิกาเถริยาปทานที่ ๔ จบ</p>
<p> ๕. ปัญจทีปทายิกาเถริยาปทาน<br>
  ประวัติในอดีตชาติของพระปัญจทีปทายิกาเถรี<br>
  (พระปัญจทีปทายิกาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๖๑] ครั้งนั้น หม่อมฉันเป็นผู้ประพฤติธรรมอยู่ในกรุงหงสวดี<br>
  มีความต้องการกุศล จึงท่องเที่ยวไปตามวัดวาอาราม<br>
  [๖๒] ได้เห็นต้นโพธิ์ที่ประเสริฐ ในกาฬปักข์(ข้างแรม)<br>
  จึงทำจิตให้เลื่อมใสในต้นโพธิ์นั้นแล้วนั่งที่โคนต้นโพธิ์<br>
  [๖๓] หม่อมฉันตั้งจิตคารวะประนมมือเหนือศีรษะ<br>
  ประกาศถึงความโสมนัสแล้วคิดอย่างนี้ในขณะนั้นว่า<br>
  [๖๔] ‘ถ้าพระพุทธเจ้าทรงมีพระคุณหาประมาณมิได้<br>
  ไม่มีบุคคลเปรียบเสมอเหมือน<br>
  โปรดแสดงปาฏิหาริย์แก่เราเถิด<br>
  คือขอให้ต้นโพธิ์นี้จงเปล่งรัศมีเถิด’<br>
  [๖๕] ทันใดนั้นเอง พร้อมกับที่หม่อมฉันรำพึง<br>
  ต้นโพธิ์มีรัศมีดั่งทองคำล้วน โชติช่วงสว่างไสวไปทั่วทุกทิศ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๓๙๔ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๕. ปัญจทีปทายิกาเถริยาปทาน<br>
  [๖๖] หม่อมฉันนั่งอยู่ที่โคนต้นโพธิ์นั้นตลอด ๗ คืน ๗ วัน<br>
  เมื่อถึงวันที่ ๗ หม่อมฉันได้ทำการบูชาด้วยประทีป<br>
  [๖๗] ประทีป ๕ ดวง โชติช่วงล้อมรอบอาสนะ<br>
  ครั้งนั้น ประทีปของหม่อมฉันโชติช่วงอยู่จนอาทิตย์อุทัย<br>
  [๖๘] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๖๙] วิมานที่บุญกรรมสร้างขึ้นอย่างสวยงามเพื่อหม่อมฉัน<br>
  ในสวรรค์ชั้นดาวดึงส์นั้น เรียกว่าปัญจทีปวิมาน<br>
  สูง ๖๐ โยชน์ กว้าง ๓๐ โยชน์<br>
  [๗๐] ประทีปนับไม่ถ้วนส่องสว่างล้อมรอบหม่อมฉันอยู่<br>
  ทั่วทั้งเทววิมานโชติช่วงด้วยแสงประทีป<br>
  [๗๑] หม่อมฉันนั่งหันหน้าไปทางทิศบูรพา<br>
  ถ้าปรารถนาจะดู ก็จะเห็นได้ทุกอย่างด้วยจักษุ<br>
  ทั้งในเบื้องบน เบื้องล่าง และเบื้องขวาง<br>
  [๗๒] หม่อมฉันปรารถนาจะเห็นกรรมดีและกรรมชั่ว<br>
  ที่คนทำแล้วในที่มีประมาณเท่าใด ที่มีประมาณเท่านั้น<br>
  ย่อมไม่มีต้นไม้หรือภูเขามากางกั้นได้<br>
  [๗๓] หม่อมฉันได้เป็นพระมเหสีของท้าวเทวราช ๘๐ พระองค์<br>
  และได้เป็นพระมเหสีของพระเจ้าจักรพรรดิ ๑๐๐ พระองค์<br>
  [๗๔] หม่อมฉันเกิดในกำเนิดใด ๆ<br>
  คือจะเกิดเป็นเทวดาหรือมนุษย์ก็ตาม<br>
  ในกำเนิดนั้น ๆ ประทีปนับแสนดวงส่องแสงล้อมรอบหม่อมฉัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๓๙๕ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๕. ปัญจทีปทายิกาเถริยาปทาน<br>
  [๗๕] หม่อมฉันจุติจากเทวโลกแล้ว เกิดในครรภ์มารดา<br>
  เมื่อหม่อมฉันอยู่ในครรภ์มารดา นัยน์ตาของหม่อมฉันมิได้หลับ<br>
  [๗๖] ประทีปนับแสนดวงส่องแสงสว่างอยู่ที่เรือนคลอดของหม่อมฉัน<br>
  ผู้เพียบพร้อมด้วยบุญกรรม<br>
  นี้เป็นผลแห่งประทีป ๕ ดวง<br>
  [๗๗] เมื่อถึงภพสุดท้าย หม่อมฉันกลับใจให้วิเศษ<br>
  จึงเห็นพระนิพพานอันเป็นสภาวะเยือกเย็น<br>
  ไม่มีชราและมรณะ<br>
  [๗๘] พอหม่อมฉันอายุได้ ๗ ขวบก็ได้บรรลุอรหัตตผล<br>
  พระพุทธเจ้าจึงให้หม่อมฉันอุปสมบท<br>
  นี้เป็นผลแห่งประทีป ๕ ดวง<br>
  [๗๙] ประทีปลุกโพลงส่องสว่างให้หม่อมฉัน<br>
  ผู้อยู่ที่มณฑป โคนไม้ หรือที่เรือนว่าง ทุกเมื่อ<br>
  นี้เป็นผลแห่งประทีป ๕ ดวง<br>
  [๘๐] ทิพยจักษุของหม่อมฉันบริสุทธิ์<br>
  หม่อมฉันฉลาดในสมาธิ ถึงความสำเร็จอภิญญา<br>
  นี้เป็นผลแห่งประทีป ๕ ดวง<br>
  [๘๑] หม่อมฉันเป็นผู้อยู่จบพรหมจรรย์ทั้งปวง<br>
  ทำกิจเสร็จแล้ว ไม่มีอาสวะ<br>
  ข้าแต่พระมหาวีระ ผู้มีพระจักษุ<br>
  หม่อมฉันชื่อว่าปัญจทีปา ขอกราบพระยุคลบาทของพระองค์<br>
  [๘๒] ในกัปที่ ๑๐๐,๐๐๐ นับจากกัปนี้ไป<br>
  หม่อมฉันได้ถวายทานไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งประทีป ๕ ดวง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๓๙๖ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๖. นฬมาลิกาเถริยาปทาน<br>
  [๘๓] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๘๔] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๘๕] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระปัญจทีปทายิกาภิกษุณีได้ภาษิตคาถาเหล่านี้ ด้วยประการฉะนี้<br>
  ปัญจทีปทายิกาเถริยาปทานที่ ๕ จบ</p>
<p> ๖. นฬมาลิกาเถริยาปทาน<br>
  ประวัติในอดีตชาติของพระนฬมาลิกาเถรี<br>
  (พระนฬมาลิกาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๘๖] ครั้งนั้น หม่อมฉันได้เกิดเป็นนางกินนรี<br>
  อาศัยอยู่ที่ฝั่งแม่น้ำจันทภาคา<br>
  หม่อมฉันได้เห็นพระสยัมภูพุทธเจ้า<br>
  ผู้ปราศจากธุลีคือกิเลส ผู้ไม่ทรงพ่ายแพ้<br>
  [๘๗] หม่อมฉันเป็นผู้มีจิตเลื่อมใส มีใจยินดี เกิดโสมนัส<br>
  ประนมมือแล้ว ถือพวงมาลัยดอกอ้อมาบูชาพระสยัมภู<br>
  [๘๘] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๓๙๗ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๖. นฬมาลิกาเถริยาปทาน<br>
  หม่อมฉันละกายกินนรีแล้ว<br>
  จึงได้ไปเกิดในสวรรค์ชั้นดาวดึงส์<br>
  [๘๙] หม่อมฉันได้เป็นพระมเหสีของท้าวเทวราช ๓๖ พระองค์<br>
  สิ่งที่หม่อมฉันปรารถนาด้วยใจย่อมบังเกิดตามความปรารถนา<br>
  [๙๐] หม่อมฉันได้เป็นพระมเหสีของพระเจ้าจักรพรรดิ ๑๐ พระองค์<br>
  เป็นสตรีมีบุญกุศลสั่งสมไว้แล้ว เวียนว่ายตายเกิดอยู่ในภพ<br>
  [๙๑] กุศลของหม่อมฉันมี หม่อมฉันได้บวชเป็นบรรพชิต<br>
  วันนี้ หม่อมฉันเป็นบุคคลผู้ควรแก่การบูชา<br>
  ในศาสนาของพระศากยบุตร<br>
  [๙๒] วันนี้ หม่อมฉันมีใจบริสุทธิ์ ปราศจากจิตที่หยาบช้า<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๙๓] ในกัปที่ ๙๔ นับจากกัปนี้ไป<br>
  หม่อมฉันได้บูชาพระพุทธเจ้าไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการถวายพวงมาลัยดอกอ้อ<br>
  [๙๔] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๙๕] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๓๙๘ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๙๖] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระนฬมาลิกาภิกษุณีได้ภาษิตคาถาเหล่านี้ ด้วยประการฉะนี้<br>
  นฬมาลิกาเถริยาปทานที่ ๖ จบ</p>
<p> ๗. มหาปชาปตีโคตมีเถริยาปทาน<br>
  ประวัติในอดีตชาติของพระมหาปชาบดีโคตมีเถรี<br>
  (พระมหาปชาบดีโคตมีเถรี เมื่อจะประกาศประวัติในอดีตชาติของตน จึงกล่าวว่า)<br>
  [๙๗] คราวหนึ่ง พระพุทธเจ้าผู้ทรงส่องโลกให้สว่าง<br>
  ทรงเป็นสารถีฝึกนรชน<br>
  ประทับอยู่ ณ กูฏาคารศาลาป่ามหาวัน เขตกรุงเวสาลี<br>
  [๙๘] ครั้งนั้น พระมหาปชาบดีโคตมีภิกษุณีพระมาตุจฉา(น้าสาว)<br>
  ของพระชินเจ้า อยู่ในสำนักของภิกษุณี<br>
  ในกรุงที่น่ารื่นรมย์นั้น<br>
  [๙๙] พร้อมด้วยภิกษุณีอีก ๕๐๐ รูป<br>
  ซึ่งล้วนแต่พ้นจากกิเลสแล้ว<br>
  เมื่อพระมหาปชาบดีโคตมีนั้น<br>
  อยู่ในที่สงัดได้ตรึก(คิด)อย่างนี้ว่า<br>
  [๑๐๐] “การปรินิพพานของพระพุทธเจ้าก็ดี<br>
  ของพระอัครสาวกทั้งคู่ก็ดี ของพระราหุลก็ดี<br>
  ของพระอานนท์ และของพระนันทะก็ดี เราจะไม่ได้เห็น<br>
  [๑๐๑] ก่อนแต่การปรินิพพานของพระพุทธเจ้า<br>
  ของพระอัครสาวกทั้งคู่ ของพระมหากัสสปะ<br>
  ของพระนันทะ ของพระอานนท์ และของพระราหุล<br>
  เราก็จะไม่ได้เห็นเหมือนกัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๓๙๙ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๑๐๒] เราผู้ที่พระโลกนาถ<br>
  ผู้แสวงหาคุณอันยิ่งใหญ่ทรงอนุญาตแล้ว<br>
  พึงปลงอายุสังขารแล้วนิพพาน”<br>
  [๑๐๓] ภิกษุณีทั้ง ๕๐๐ รูป ก็ได้ตรึกอย่างนั้น<br>
  แม้พระเขมาภิกษุณีเป็นต้นก็ได้ตรึกเช่นนี้เหมือนกัน<br>
  [๑๐๔] ครั้งนั้น เกิดแผ่นดินไหว กลองทิพย์บันลือลั่น<br>
  เทพที่สถิตอยู่ในสำนักภิกษุณี<br>
  ถูกความเศร้าโศกบีบคั้น<br>
  [๑๐๕] บ่นเพ้ออยู่อย่างน่าสงสาร หลั่งน้ำตาในที่นั้น<br>
  ภิกษุณีทุกรูปพร้อมด้วยเทพเหล่านั้น<br>
  ได้เข้าไปหาพระโคตมีภิกษุณี<br>
  [๑๐๖] ซบศีรษะลงแทบเท้าแล้วกล่าวคำนี้ว่า “ข้าแต่พระแม่เจ้า<br>
  เพราะหม่อมฉันมีปกติอยู่ด้วยการเทียบเคียงในธรรมเหล่านั้น<br>
  หม่อมฉันจึงได้อยู่ในที่สงัด<br>
  [๑๐๗] แผ่นดินไหวสะเทือนเลื่อนลั่น กลองทิพย์บันลือลั่น<br>
  และหม่อมฉันได้ยินเสียงคร่ำครวญ<br>
  ข้าแต่พระโคตมี จะต้องมีเหตุอะไรเกิดขึ้นแน่”<br>
  [๑๐๘] ครั้งนั้น พระมหาปชาบดีโคตมีนั้น<br>
  ได้บอกถึงเหตุทุกอย่างตามที่ตนได้ตรึกแล้ว<br>
  ลำดับนั้น ภิกษุณีทุกรูปก็ได้บอกถึงเหตุที่ตนตรึกแล้วกล่าวว่า<br>
  [๑๐๙] “ข้าแต่พระแม่เจ้า ถ้าพระแม่เจ้าชอบใจการนิพพาน<br>
  ที่เกษมอย่างยิ่งไซร้ ถึงหม่อมฉันทั้งหลายก็จักนิพพานทั้งหมด<br>
  ในกาลที่พระพุทธเจ้าจะทรงอนุญาตก่อน<br>
  [๑๑๐] แม้หม่อมฉันทั้งหลายก็ได้ออกจากเรือน<br>
  และจากภพพร้อมกับพระแม่เจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๐๐ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  หม่อมฉันทั้งหลายก็จักไปสู่เมืองอันยอดเยี่ยมคือพระนิพพาน<br>
  พร้อมกับพระแม่เจ้าเหมือนกัน”<br>
  [๑๑๑] พระมหาปชาบดีโคตมีกล่าวว่า<br>
  “เมื่อท่านทั้งหลายจะไปนิพพาน ฉันจักว่าอะไรได้เล่า”<br>
  แล้วได้ออกจากสำนักภิกษุณีไป<br>
  พร้อมกับภิกษุณีทั้งหมดในครั้งนั้น<br>
  [๑๑๒] พระมหาปชาบดีโคตมีภิกษุณี<br>
  ได้กล่าวกับทวยเทพทั้งหลายว่า<br>
  “ขอเทพทั้งหลายที่สถิตอยู่ ณ สำนักภิกษุณี<br>
  จงยกโทษให้ข้าพเจ้าด้วยเถิด<br>
  การเห็นสำนักภิกษุณีของข้าพเจ้านี้เป็นการเห็นครั้งสุดท้าย<br>
  [๑๑๓] ในที่ใดไม่มีความแก่และความตาย<br>
  ไม่มีการสมาคมกับสัตว์และสังขารซึ่งไม่เป็นที่รัก<br>
  ไม่มีการพลัดพรากจากสัตว์และสังขารซึ่งเป็นที่รัก<br>
  ที่นั้นนักปราชญ์กล่าวว่าเป็นอสังขตสถาน<br>
  (สถานที่ที่ไม่มีปัจจัยปรุงแต่ง)”<br>
  [๑๑๔] พระโอรสของพระสุคตทั้งหลายที่ยังไม่ปราศจากราคะ<br>
  ได้สดับคำนั้น เป็นผู้อัดอั้นตันใจด้วยความเศร้าโศกคร่ำครวญว่า<br>
  “น่าสังเวชหนอ เราทั้งหลายช่างมีบุญน้อย<br>
  [๑๑๕] สำนักภิกษุณีนี้จักว่างเปล่า<br>
  เพราะเว้นจากภิกษุณีเหล่านั้น<br>
  ภิกษุณีผู้เป็นชิโนรสจะไม่ปรากฏ<br>
  เหมือนดวงดาวทั้งหลายไม่ปรากฏในเวลาสว่าง<br>
  [๑๑๖] พระมหาปชาบดีโคตมีจะนิพพาน<br>
  พร้อมด้วยภิกษุณีอีก ๕๐๐ รูป<br>
  เหมือนกับแม่น้ำคงคาไหลไปสู่สาคร<br>
  พร้อมกับแม่น้ำ ๕๐๐ สาย”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๐๑ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๑๑๗] อุบาสิกาทั้งหลายผู้มีศรัทธา<br>
  เห็นภิกษุณีทั้งหลายกำลังเดินไปตามถนน<br>
  ได้พากันออกจากเรือนไปหมอบลงแทบเท้า<br>
  แล้วกล่าวคำนี้กับพระโคตมีนั้นว่า<br>
  [๑๑๘] “การที่พระแม่เจ้าละทิ้งหม่อมฉันทั้งหลาย<br>
  ผู้จมอยู่ในโภคะเป็นอันมาก ไม่มีที่พึ่งแล้วนิพพานไม่สมควร”<br>
  อุบาสิกาเหล่านั้นมีความต้องการบีบคั้นจึงพร่ำเพ้อ<br>
  [๑๑๙] เพื่อจะให้อุบาสิกาเหล่านั้นละความเศร้าโศก<br>
  พระนางจึงได้ตรัสอย่างไพเราะว่า<br>
  “อย่าร้องไห้ไปเลย ลูกทั้งหลาย<br>
  วันนี้เป็นเวลารื่นเริงของท่านทั้งหลาย<br>
  [๑๒๐] ทุกข์ฉันกำหนดรู้แล้ว<br>
  เหตุแห่งทุกข์(สมุทัย)ฉันเว้นขาดแล้ว<br>
  นิโรธฉันได้ทำให้แจ้งแล้ว<br>
  และมรรคฉันก็ได้อบรมดีแล้ว<br>
  ภาณวารที่ ๑ จบ</p>
<p> [๑๒๑] พระศาสดาฉันก็ได้บำรุงแล้ว<br>
  คำสั่งสอนของพระพุทธเจ้าฉันก็ได้ทำสำเร็จแล้ว<br>
  ภาระหนัก๑ฉันก็ปลงลงได้แล้ว<br>
  ตัณหาที่เป็นเหตุนำไปสู่ภพฉันก็ถอนได้แล้ว<br>
  [๑๒๒] กุลบุตรกุลธิดาออกบวชเป็นบรรพชิตเพื่อประโยชน์ใด<br>
  ประโยชน์นั้นคือความสิ้นสังโยชน์ทั้งปวง<br>
  ฉันได้บรรลุแล้วโดยลำดับ<br><br>เชิงอรรถ :<br>
  ๑ ภาระหนัก หมายถึงขันธภาระ คือ รูปขันธ์ เวทนาขันธ์ สัญญาขันธ์ สังขารขันธ์ วิญญาณขันธ์
  (ขุ.เถร.อ.<br>
  ๒/๖๐๔/๒๔๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๐๒ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๑๒๓] พระพุทธเจ้าและพระสัทธรรมของพระองค์<br>
  มิได้ย่อหย่อนยังดำรงอยู่ตราบใด ตราบนั้นเป็นเวลาสมควรแล้ว<br>
  ที่ฉันจะนิพพาน ลูกเอ๋ย อย่าได้เศร้าโศกถึงแม่เลย<br>
  [๑๒๔] พระชินเจ้า พระราหุล พระอัญญาโกณฑัญญะ<br>
  พระอานนท์ และพระนันทะเป็นต้น ก็ยังดำรงอยู่<br>
  ขอพระสงฆ์จงมีประโยชน์สุขร่วมกัน<br>
  ขอให้เดียรถีย์จงเป็นผู้มีความโง่เขลาถูกกำจัดเสียเถิด<br>
  [๑๒๕] ยศคือการย่ำยีมารแห่งวงศ์พระเจ้าโอกกากราช<br>
  ฉันก็ให้รุ่งเรืองแล้ว<br>
  ลูก ๆ ถึงเวลาที่แม่จะนิพพานแล้วมิใช่หรือ<br>
  [๑๒๖] ความปรารถนาที่แม่ตั้งไว้ตั้งแต่ต้นมาช้านาน<br>
  จะสำเร็จแก่แม่ในวันนี้<br>
  เวลานี้เป็นเวลาที่กลองอานันทเภรีบันลือเสียง<br>
  ลูกเอ๋ย น้ำตาจะมีประโยชน์อะไรแก่พวกลูก<br>
  [๑๒๗] ถ้าลูกทั้งหลายจะมีความเอ็นดู<br>
  หรือมีความกตัญญูในมารดา<br>
  ก็ขอให้ลูกทุกคนจงทำความเพียรให้มั่น<br>
  เพื่อความดำรงมั่นแห่งพระสัทธรรมเถิด<br>
  [๑๒๘] พระสัมมาพุทธเจ้า ซึ่งแม่ทูลอ้อนวอน<br>
  จึงได้ทรงประทานการบรรพชาแก่สตรีทั้งหลาย<br>
  เพราะฉะนั้น แม่ยินดี ฉันใด<br>
  ลูกทั้งหลายก็จงเจริญรอยตามความยินดีนั้น ฉันนั้นเถิด”<br>
  [๑๒๙] ครั้นพระนางพร่ำสอนอุบาสิกาเหล่านั้นอย่างนี้แล้ว<br>
  มีภิกษุณีทั้งหลายห้อมล้อมเข้าเฝ้าพระพุทธเจ้า<br>
  ไหว้แล้วได้กราบทูลคำนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๐๓ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๑๓๐] “ข้าแต่พระสุคต หม่อมฉันเคยเป็นมารดาเลี้ยงของพระองค์<br>
  ข้าแต่พระธีรเจ้า ส่วนพระองค์เป็นบิดาของหม่อมฉัน<br>
  ข้าแต่พระโลกนาถ พระองค์ทรงเป็นผู้ประทานความสุข<br>
  ที่เกิดจากพระสัทธรรม<br>
  ข้าแต่พระโคดม หม่อมฉันเป็นผู้ที่พระองค์ทรงให้เกิดแล้ว<br>
  [๑๓๑] ข้าแต่พระสุคต พระรูปกายของพระองค์นี้<br>
  อันหม่อมฉันเคยฟูมฟักให้เจริญเติบใหญ่แล้ว<br>
  ส่วนพระธรรมกายที่น่าเพลิดเพลินของหม่อมฉัน<br>
  อันพระองค์ทรงฟูมฟักให้เจริญแล้ว<br>
  [๑๓๒] พระองค์หม่อมฉันให้ดื่มน้ำนม<br>
  อันระงับความหิวได้เพียงชั่วครู่<br>
  ส่วนหม่อมฉันพระองค์ทรงให้ดื่มแม้น้ำนม<br>
  คือพระธรรมซึ่งสงบระงับได้แท้จริง<br>
  [๑๓๓] ข้าแต่พระมหามุนี พระองค์ชื่อว่ามิได้เป็นหนี้หม่อมฉัน<br>
  ในเพราะการเลี้ยงดูด้วยความผูกพัน<br>
  หม่อมฉันได้ฟังมาว่า สตรีทั้งหลายผู้ปรารถนาบุตรขออยู่<br>
  ก็ย่อมได้บุตรเช่นนั้น<br>
  [๑๓๔] มารดาใดของจอมนรชน มีพระเจ้ามันธาตุเป็นต้น<br>
  มารดานั้นชื่อว่ายังบุตรให้จมอยู่ในห้วงมหรรณพคือภพ<br>
  ข้าแต่พระปิโยรส ส่วนหม่อมฉันผู้จมอยู่แล้ว<br>
  พระองค์ทรงช่วยให้ข้ามพ้นจากสาครคือภพได้<br>
  [๑๓๕] พระนามว่า พระพันปีหลวง<br>
  สตรีทั้งหลายได้มาโดยง่าย<br>
  (แต่)พระนามว่า พุทธมารดา นี้<br>
  สตรีทั้งหลายได้มาโดยยากอย่างยิ่ง<br>
  [๑๓๖] ข้าแต่พระมหาวีระ ก็พระนามว่า<br>
  พุทธมารดานั้นอันหม่อมฉันได้แล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๐๔ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  ปณิธานน้อยใหญ่ของหม่อมฉันพระองค์ก็ทรงให้สำเร็จแล้ว<br>
  ทั้งหมดนั้นพระองค์ทรงให้บริบูรณ์แล้ว<br>
  [๑๓๗] หม่อมฉันปรารถนาที่จะละร่างนี้ปรินิพพาน<br>
  ข้าแต่พระวีรเจ้า ผู้ทำที่สุดแห่งทุกข์ ทรงเป็นผู้นำ<br>
  ขอพระองค์ทรงโปรดอนุญาตให้หม่อมฉันเถิด<br>
  [๑๓๘] ขอพระองค์โปรดทรงเหยียดพระยุคลบาท<br>
  ที่วิจิตรด้วยลายจักร (ลายจักรก้นหอย)<br>
  และธงอันละเอียดอ่อนเหมือนดอกบัวออกเถิด<br>
  หม่อมฉันจะนอบน้อมพระยุคลบาทนั้น<br>
  จักขอทำความรักในบุตร<br>
  [๑๓๙] ข้าแต่พระองค์ผู้ทรงเป็นผู้นำ<br>
  หม่อมฉันจะทำสรีระคือร่างกายของพระองค์<br>
  เหมือนกองทอง อันปรากฏเหมือนทับทิม<br>
  ให้เป็นอันหม่อมฉันเห็นดีแล้วจึงจะนิพพาน”<br>
  [๑๔๐] พระชินเจ้าทรงแสดงให้พระมาตุจฉาเห็นพระวรกาย<br>
  ที่ประกอบด้วยพระลักษณะ ๓๒ ประการ<br>
  ประดับด้วยพระรัศมีอย่างงดงาม<br>
  ซึ่งเป็นเหมือนดึงดูดดวงตาของคนพาล<br>
  [๑๔๑] ลำดับนั้น พระนางมหาปชาบดีโคตมีนั้น<br>
  ได้ซบพระเศียรลงแทบพื้นพระยุคลบาท<br>
  ซึ่งเป็นลายจักรคล้ายดอกบัวบาน<br>
  มีพระรัศมีดังดวงอาทิตย์แรกทอแสง แล้วได้กราบทูลว่า<br>
  [๑๔๒] “ข้าแต่พระองค์ผู้เป็นดุจดวงอาทิตย์ของนรชน<br>
  หม่อมฉันนอบน้อมพระองค์ ผู้เป็นธงแห่งวงศ์พระอาทิตย์<br>
  ขอพระองค์ทรงโปรดเป็นที่พึ่งของหม่อมฉันในกาลสุดท้ายด้วยเถิด<br>
  หม่อมฉันจะไม่ได้เห็นพระองค์อีก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๐๕ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๑๔๓] ข้าแต่พระองค์ผู้เลิศในโลก ผู้เป็นบ่อเกิดแห่งพระกรุณา<br>
  ธรรมดาสตรีทั้งหลายรู้กันว่ามีแต่จะก่อโทษทุกประการ<br>
  ถ้าโทษอย่างใดอย่างหนึ่งของหม่อมฉันมีอยู่<br>
  ก็ขอพระองค์ได้โปรดยกโทษแก่หม่อมฉันด้วยเถิด<br>
  [๑๔๔] อนึ่ง หม่อมฉันได้ทูลขอบ่อย ๆ<br>
  ให้สตรีทั้งหลายได้บวช<br>
  ข้าแต่พระองค์ผู้องอาจกว่านรชน<br>
  ถ้าโทษในข้อนั้นจะมีแก่หม่อมฉัน<br>
  ขอได้โปรดยกโทษนั้นด้วยเถิด<br>
  [๑๔๕] ข้าแต่พระวีรเจ้าผู้ทรงไว้ซึ่งการยกโทษ<br>
  ภิกษุณีทั้งหลาย อันหม่อมฉันสั่งสอนแล้ว<br>
  ตามที่พระองค์ทรงอนุญาต<br>
  ถ้าข้อนั้นจะมีการแนะนำผิด<br>
  ขอได้โปรดยกโทษในข้อนั้นด้วยเถิด”<br>
  [๑๔๖] (พระผู้มีพระภาคได้ตรัสว่า)<br>
  “โคตมีผู้ประดับไปด้วยคุณ<br>
  ชื่อว่านิพพานก็สมควรแก่เธอ จะมีโทษอะไร<br>
  เมื่อเธอบอกว่าจะลานิพพาน<br>
  ตถาคตจักไปว่าอะไรเธอให้มากเล่า<br>
  [๑๔๗] เมื่อภิกษุสงฆ์ของตถาคตบริสุทธิ์<br>
  ไม่บกพร่อง เธอจะออกไปเสียจากโลกนี้ก็ควร<br>
  เพราะในเวลาสว่าง เมื่อดวงดาวหมดแสง<br>
  จันทเลขาก็เห็นเลือนไป”<br>
  [๑๔๘] ภิกษุณีทั้งหลายนอกจากพระมหาปชาบดีโคตมี<br>
  พากันทำประทักษิณพระชินเจ้าผู้เลิศ<br>
  เหมือนกลุ่มดาวที่ติดตามดวงจันทร์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๐๖ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  ทำประทักษิณภูเขาพระสุเมรุ หมอบลงแทบพระยุคลบาทแล้ว<br>
  ยืนเพ่งดูพระพักตร์ของพระพุทธเจ้าแล้วกราบทูลว่า<br>
  [๑๔๙] “จักษุของหม่อมฉัน<br>
  ไม่เคยอิ่มด้วยการเห็นพระองค์<br>
  โสตของหม่อมฉันก็ไม่เคยอิ่มด้วยภาษิตของพระองค์<br>
  จิตของหม่อมฉันดวงเดียวเท่านั้น<br>
  บรรลุธรรมจึงอิ่มด้วยรสแห่งธรรม<br>
  [๑๕๐] ข้าแต่พระองค์ผู้เป็นนระผู้ประเสริฐ<br>
  เมื่อพระองค์บันลืออยู่ในท่ามกลางบริษัท กำจัดทิฏฐิมานะ<br>
  ชนเหล่าใดเห็นพระพักตร์ของพระองค์<br>
  ชนเหล่านั้นชื่อว่าเป็นผู้มีโชคดี<br>
  [๑๕๑] ข้าแต่พระองค์ผู้ถึงที่สุดแห่งสงคราม<br>
  ชนเหล่าใดประณตน้อมพระยุคลบาทของพระองค์<br>
  ซึ่งมีพระองคุลียาว มีพระนขาแดงงดงาม มีส้นพระยุคลบาทยาว<br>
  แม้ชนเหล่านั้นก็ชื่อว่าเป็นผู้มีโชคดี<br>
  [๑๕๒] ข้าแต่พระองค์ผู้เป็นนระผู้สูงสุด<br>
  ชนเหล่าใดได้สดับพระดำรัสของพระองค์<br>
  ซึ่งไพเราะน่าปลื้มใจ เผาเสียซึ่งโทษ เป็นประโยชน์เกื้อกูล<br>
  แม้ชนเหล่านั้นก็ชื่อว่าเป็นผู้มีโชคดี<br>
  [๑๕๓] ข้าแต่พระมหาวีระ หม่อมฉัน<br>
  อิ่มไปด้วยการบูชาพระยุคลบาทของพระองค์<br>
  ข้ามพ้นทางกันดารคือสงสารได้<br>
  ด้วยพระสุนทรกถาของพระองค์ผู้มีพระสิริ<br>
  ฉะนั้น หม่อมฉันจึงชื่อว่าเป็นผู้มีโชคดี”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๐๗ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๑๕๔] ลำดับนั้น พระมหาปชาบดีโคตมีผู้มีวัตรงาม<br>
  ประกาศในหมู่ภิกษุสงฆ์แล้วไหว้พระราหุล<br>
  พระอานนท์ และพระนันทะแล้วได้ตรัสดังนี้ว่า<br>
  [๑๕๕] “ดิฉันเบื่อหน่ายร่างกายซึ่งเสมอด้วยที่อยู่ของอสรพิษ<br>
  เป็นรังแห่งโรค เป็นสถานที่เกิดทุกข์<br>
  มีชราและมรณะเป็นโคจร<br>
  [๑๕๖] เกลื่อนกล่นไปด้วยมลทินคือซากศพต่าง ๆ<br>
  ต้องพึ่งพาผู้อื่น ปราศจากความน่าใฝ่ใจ<br>
  ฉะนั้น ดิฉันจึงปรารถนาจะนิพพานเสีย<br>
  ขอลูก ๆ ทั้งหลายจงเข้าใจตามสมควรเถิด”<br>
  [๑๕๗] พระนันทเถระและพระภัททราหุล<br>
  เป็นผู้ปราศจากความเศร้าโศก หมดอาสวะ ตั้งมั่น<br>
  ไม่หวั่นไหว มีปัญญา มีความเพียร ได้คิดตามธรรมดาว่า<br>
  [๑๕๘] “น่าติเตียน ร่างกายที่ปัจจัยปรุงแต่ง<br>
  มีภาวะหวั่นไหว ปราศจากแก่นสาร เปรียบได้กับต้นกล้วย<br>
  เช่นเดียวกับพยับแดดซึ่งเป็นมายา ต่ำช้าไม่มั่นคง<br>
  [๑๕๙] พระโคตมีเถรีพระมาตุจฉาของพระชินเจ้านี้<br>
  ซึ่งได้เคยเลี้ยงดูพระพุทธเจ้าก็ยังต้องเสด็จนิพพาน<br>
  สิ่งที่ปัจจัยปรุงแต่งล้วนไม่เที่ยง”<br>
  [๑๖๐] ครั้งนั้น ท่านพระอานนท์พุทธอนุชา<br>
  ซึ่งเป็นพระอุปัฏฐากของพระชินเจ้า<br>
  ยังเป็นพระเสขบุคคลอยู่ ท่านหลั่งน้ำตา<br>
  คร่ำครวญอย่างน่าเวทนาในที่นั้นว่า<br>
  [๑๖๑] “พระโคตมีเถรีตรัสอยู่หลัด ๆ ก็จะเสด็จนิพพานเสียแล้ว<br>
  คงอีกไม่นานเลย แม้พระพุทธเจ้าก็จะเสด็จดับขันธปรินิพพาน<br>
  เหมือนไฟที่หมดเชื้อแล้ว”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๐๘ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๑๖๒] พระโคตมีเถรีได้ตรัสกับพระอานนท์<br>
  ผู้เชี่ยวชาญพระปริยัติธรรมที่ลึกล้ำปานสาคร<br>
  ฝักใฝ่ในการอุปัฏฐากพระพุทธเจ้าซึ่งพร่ำรำพันอยู่ดังกล่าวมาว่า<br>
  [๑๖๓] “ลูกเอ๋ย เมื่อกาลเป็นที่ร่าเริงปรากฏแล้ว<br>
  พ่อไม่ควรที่จะเศร้าโศกถึงการตายของแม่<br>
  การนิพพานของแม่นั้นใกล้เข้ามาแล้ว<br>
  [๑๖๔] ลูกเอ๋ย พระศาสดาลูกได้ทูลให้ทรงยินยอม<br>
  จึงได้ทรงอนุญาตให้แม่บวช<br>
  ลูกเอ๋ย พ่ออย่าเสียใจไปเลย<br>
  ความพยายามของพ่อต้องมีผล<br>
  [๑๖๕] ก็บทใด ที่เจ้าลัทธิทั้งหลายผู้เก่าก่อนไม่เห็น<br>
  บทนั้นอันเด็กหญิงซึ่งมีอายุ ๗ ขวบรู้แจ้งประจักษ์แล้ว<br>
  [๑๖๖] พ่อจงรักษาพุทธศาสนาไว้<br>
  การเห็นลูกเป็นการเห็นครั้งสุดท้าย<br>
  ลูกเอ๋ย แม่จะไปสถานที่ที่บุคคลไปแล้วไม่ปรากฏ<br>
  [๑๖๗] ในกาลบางคราว พระผู้ทรงเป็นผู้นำชั้นเลิศของโลก<br>
  ทรงเปล่งวาจาแสดงธรรม<br>
  ครั้งนั้น แม่ผู้มีความอนุเคราะห์จึงกล่าววาจาที่มีความหวังว่า<br>
  [๑๖๘] “ข้าแต่พระมหาวีระ ขอพระองค์จงทรงพระชนม์อยู่นาน ๆ<br>
  ข้าแต่พระมหามุนี ขอพระองค์จงดำรงพระชนม์อยู่ตลอดกัป<br>
  เพื่อประโยชน์เกื้อกูลแก่ชาวโลกทั้งปวงเถิด<br>
  ขอพระองค์ทรงอย่าชราและปรินิพพานเลย”<br>
  [๑๖๙] พระพุทธเจ้าพระองค์นั้น ได้ตรัสกับแม่ผู้กราบทูลอยู่<br>
  เช่นนั้นว่า “พระนางโคตมี พระพุทธเจ้าทั้งหลาย<br>
  เป็นผู้อันใคร ๆ ไม่ควรวิงวอน เหมือนอย่างที่เธอวิงวอนอยู่เลย”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๐๙ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๑๗๐] “ก็อย่างไร พระตถาคตผู้สัพพัญญู<br>
  จึงชื่อว่าอันบุคคลพึงวิงวอน<br>
  และอย่างไรพระพุทธเจ้าจึงชื่อว่าอันบุคคลไม่พึงวิงวอน<br>
  พระองค์อันหม่อมฉันทูลถามถึงเหตุนั้นแล้ว<br>
  ขอได้โปรดตรัสบอกเหตุนั้นแก่หม่อมฉันด้วยเถิด”<br>
  [๑๗๑] “ท่านจงดูสาวกทั้งหลายผู้ปรารภความเพียร<br>
  มีใจเด็ดเดี่ยวเพื่อบำเพ็ญเพียร มีความบากบั่นมั่นคงเป็นนิตย์<br>
  เป็นผู้พร้อมเพรียงกัน<br>
  นี้เป็นการวิงวอนของพระพุทธเจ้าทั้งหลาย”<br>
  [๑๗๒] ต่อแต่นั้น ดิฉันไปสู่สำนักของภิกษุณี<br>
  อยู่คนเดียวคิดได้อย่างแจ้งชัดว่า<br>
  “พระพุทธเจ้าผู้ทรงเป็นที่พึ่ง ผู้ถึงที่สุดแห่งไตรภพ๑<br>
  ทรงพอพระทัยบริษัทที่สามัคคีกัน<br>
  [๑๗๓] เอาเถิด เราจะนิพพาน<br>
  อย่าได้พบเห็นความวิบัตินั้นเลย”<br>
  ครั้นดิฉันคิดดังนี้แล้ว<br>
  ได้เข้าเฝ้าพระฤาษีผู้ประเสริฐ๒(พระพุทธเจ้า)<br>
  [๑๗๔] แล้วได้กราบทูลกาลเป็นที่ปรินิพพาน<br>
  กับพระผู้ทรงเป็นผู้นำวิเศษ<br>
  ลำดับนั้น พระองค์ได้ทรงอนุญาตว่า<br>
  “จงรู้กาลเองเถิด พระนางโคตมี”<br>
  [๑๗๕] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br><br>เชิงอรรถ :<br>
  ๑ ไตรภพ หมายถึงกามภพ รูปภพ อรูปภพ (ที.ปา. (แปล) ๑๑/๓๐๕/๒๖๕)<br>
  ๒ สตฺตโม=ประเสริฐ (อภิธานัปปทีปิกา คาถาที่ ๖๙๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๑๐ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๑๗๖] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๑๗๗] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  [๑๗๘] (พระผู้มีพระภาคตรัสว่า)<br>
  “โคตมี คนพาลเหล่าใดมีความสงสัย<br>
  ในการตรัสรู้ธรรมของสตรีทั้งหลาย<br>
  ท่านจงแสดงฤทธิ์เพื่อการละทิฏฐิของคนพาลเหล่านั้น”<br>
  [๑๗๙] ครั้งนั้น พระโคตมีเถรีหมอบกราบพระสัมมาสัมพุทธเจ้าแล้ว<br>
  เหาะขึ้นสู่ท้องฟ้า แสดงฤทธิ์เป็นอเนกประการ<br>
  ตามพุทธานุญาต<br>
  [๑๘๐] คือคนเดียวเป็นหลายคนก็ได้<br>
  หลายคนเป็นคนเดียวก็ได้ ทำให้ปรากฏก็ได้<br>
  ทำให้หายไปก็ได้ ทะลุฝา กำแพง ภูเขาก็ได้<br>
  [๑๘๑] ไปได้ไม่ติดขัด ดำลงไปในแผ่นดินเหมือนดำลงไปในน้ำก็ได้<br>
  เดินไปบนน้ำโดยที่น้ำไม่แตกกระจายเหมือนเดินไปบนแผ่นดินก็ได้<br>
  [๑๘๒] นั่งขัดสมาธิลอยไปในอากาศเหมือนนางนกก็ได้<br>
  ใช้อำนาจทางกายไปตลอดพรหมโลกก็ได้<br>
  [๑๘๓] ทำสิเนรุบรรพตให้เป็นคันร่ม<br>
  ทำแผ่นดินใหญ่ให้เป็นตัวร่ม<br>
  พลิกเอาเบื้องล่างขึ้น เดินกั้นร่มไปมาในอากาศ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๑๑ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๑๘๔] ได้ทำโลกให้สวยงามประหนึ่งเวลาอาทิตย์ ๖ ดวง<br>
  อุทัยเหนือภูเขายุคันธร<br>
  และได้ทำโลกให้เป็นเหมือนกลุ่มตาข่ายดอกไม้ที่ยอดภูเขายุคันธร<br>
  [๑๘๕] ใช้พระหัตถ์ข้างหนึ่งกำภูเขามุจลินท์<br>
  ภูเขาสิเนรุ ภูเขามันทาระ<br>
  และภูเขาทัททระไว้ได้ทั้งหมด<br>
  เหมือนกำเมล็ดพันธุ์ผักกาด<br>
  [๑๘๖] ใช้ปลายนิ้วพระหัตถ์บังดวงอาทิตย์และดวงจันทร์ไว้<br>
  ทัดทรงดวงอาทิตย์และดวงจันทร์ไว้เป็นพัน ๆ ดวง<br>
  เหมือนทัดทรงพวงมาลัย<br>
  [๑๘๗] ใช้ฝ่าพระหัตถ์ข้างหนึ่งธารน้ำในมหาสมุทรทั้ง ๔ ไว้ได้<br>
  ทำฝนห่าใหญ่ให้ตกมีอาการดังสายน้ำที่ตกจากภูเขายุคันธร<br>
  [๑๘๘] พระนางนั้นได้เนรมิตองค์เป็นพระเจ้าจักรพรรดิ<br>
  พร้อมด้วยบริวารในท้องฟ้า แสดงเป็นครุฑ<br>
  คชสาร ราชสีห์ ต่างบันลือร้องอยู่<br>
  [๑๘๙] พระองค์เดียวทรงเนรมิตเป็นคณะภิกษุณีนับไม่ถ้วน<br>
  แล้วก็อันตรธานกลับเป็นองค์เดียวกราบทูลพระมุนีว่า<br>
  [๑๙๐] “ข้าแต่พระมหาวีระ ผู้มีพระจักษุ<br>
  หม่อมฉันผู้เป็นพระมาตุจฉาของพระองค์<br>
  เป็นผู้ปฏิบัติตามคำสั่งสอนของพระองค์<br>
  บรรลุประโยชน์ตนโดยลำดับแล้ว<br>
  ขอกราบพระยุคลบาท”<br>
  [๑๙๑] พระนาง ครั้นแสดงฤทธิ์อย่างต่าง ๆ แล้วลงจากท้องฟ้า<br>
  ทรงไหว้พระพุทธองค์ผู้ทรงส่องโลกให้สว่างแล้ว<br>
  ประทับนั่ง ณ ที่สมควรแห่งหนึ่ง (กราบทูลว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๑๒ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๑๙๒] “ข้าแต่พระมหามุนีวีรเจ้า<br>
  ผู้ทรงเป็นผู้นำ หม่อมฉันนั้นมีอายุได้ ๑๒๐ ปี<br>
  เพียงเท่านี้ก็พอแล้ว หม่อมฉันจักนิพพาน”<br>
  [๑๙๓] ครั้งนั้น บริษัททั้งหมดนั้น<br>
  ถึงความพิศวงยิ่งนักจึงได้พากันประนมมือถามว่า<br>
  “ข้าแต่พระแม่เจ้า ผู้มีความบากบั่น พระแม่เจ้าได้ทำบุญอะไรไว้<br>
  จึงเป็นผู้มีฤทธิ์หาที่เปรียบมิได้”<br>
  [๑๙๔] (พระมหาปชาบดีโคตมีเถรีได้กล่าวบุพจริยาของท่านดังต่อไปนี้ว่า)<br>
  พระชินเจ้าพระนามว่าปทุมุตตระ<br>
  ผู้มีพระจักษุในธรรมทั้งปวง ทรงเป็นผู้นำ<br>
  เสด็จอุบัติขึ้นแล้วในกัปที่ ๑๐๐,๐๐๐ นับจากกัปนี้ไป<br>
  [๑๙๕] ครั้งนั้น ข้าพเจ้าเกิดในตระกูลอำมาตย์<br>
  ซึ่งสมบูรณ์ด้วยเครื่องอำนวยความสะดวกทุกอย่าง<br>
  เจริญรุ่งเรือง ร่ำรวย มีทรัพย์มาก ในกรุงหงสวดี<br>
  [๑๙๖] ในกาลบางคราว ข้าพเจ้าพร้อมด้วยบิดา<br>
  มีหมู่ทาสีห้อมล้อมเข้าไปเฝ้าพระองค์ผู้องอาจกว่านรชน<br>
  พร้อมด้วยบริวารจำนวนมาก<br>
  [๑๙๗] พระชินเจ้าผู้ไม่มีอาสวะ<br>
  ทำฝนคือธรรมให้ตกลงอยู่ เหมือนท้าววาสวะ<br>
  มีกลุ่มแห่งพระรัศมีโชติช่วง<br>
  เช่นกับดวงอาทิตย์ในสารทกาล<br>
  [๑๙๘] ข้าพเจ้าเห็นแล้วทำจิตให้เลื่อมใส<br>
  และได้สดับสุภาษิตของพระองค์<br>
  ได้สดับพระผู้ทรงเป็นผู้นำของนรชน<br>
  ทรงตั้งภิกษุณีผู้เป็นพระมาตุจฉาไว้ในตำแหน่งที่เลิศ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๑๓ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๑๙๙] จึงได้ถวายมหาทานและปัจจัยจำนวนมาก<br>
  แด่พระผู้เลิศกว่านรชน ผู้คงที่พระองค์นั้น<br>
  พร้อมทั้งพระสงฆ์ตลอด ๗ วัน<br>
  [๒๐๐] แล้วจึงหมอบลงแทบพระยุคลบาทได้ปรารถนาตำแหน่งนั้น<br>
  ลำดับนั้น พระฤาษีผู้ประเสริฐ(พระพุทธเจ้า)<br>
  ได้ตรัสในที่ประชุมใหญ่นั้นว่า<br>
  [๒๐๑] “เราจักพยากรณ์สตรีผู้ที่นิมนต์พระผู้ทรงเป็นผู้นำสัตว์โลก<br>
  พร้อมทั้งภิกษุสงฆ์ให้เสวยและฉันตลอด ๗ วัน<br>
  ท่านทั้งหลายจงฟังเรากล่าวเถิด<br>
  [๒๐๒] ในกัปที่ ๑๐๐,๐๐๐ นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๒๐๓] สตรีผู้นี้จักมีนามปรากฏว่าโคตมี<br>
  เป็นธรรมทายาท เป็นโอรสที่ธรรมเนรมิต<br>
  จักเป็นสาวิกาของพระศาสดาพระองค์นั้น<br>
  [๒๐๔] จักเป็นพระมาตุจฉาบำรุงเลี้ยงชีวิต<br>
  ของพระพุทธเจ้าพระองค์นั้น<br>
  ได้ความเป็นผู้เลิศกว่าภิกษุณีทั้งหลายฝ่ายรู้ราตรีนาน”<br>
  [๒๐๕] ครั้งนั้น ข้าพเจ้าได้ฟังพุทธพยากรณ์นั้นแล้ว<br>
  เป็นผู้มีใจปราโมทย์ บำรุงพระชินเจ้า<br>
  ด้วยปัจจัยทั้งหลายจนตลอดชีวิต<br>
  ต่อจากนั้น ข้าพเจ้าก็ได้ตายไป<br>
  [๒๐๖] ข้าพเจ้าบังเกิดในหมู่เทพชั้นดาวดึงส์<br>
  ซึ่งให้สำเร็จสิ่งที่น่าใคร่ทุกประการ<br>
  ครอบงำพวกเทพเหล่าอื่นด้วยองค์ ๑๐ ประการ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๑๔ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๒๐๗] คือ ด้วยรูป เสียง กลิ่น รส ผัสสะ(ธรรมารมณ์)<br>
  อายุ วรรณะ สุข และยศ<br>
  [๒๐๘] อนึ่ง รุ่งเรืองครอบงำเทพเหล่าอื่นด้วยความเป็นใหญ่<br>
  ข้าพเจ้าได้เป็นพระมเหสีผู้เป็นที่รัก<br>
  ของท้าวอัมรินทราธิราชชั้นดาวดึงส์นั้น<br>
  [๒๐๙] เมื่อข้าพเจ้ายังเวียนว่ายตายเกิดอยู่ในสงสาร<br>
  เป็นผู้หวั่นไหวเพราะพายุคือกรรม<br>
  จึงเกิดในหมู่บ้านทาสในอาณาเขตของพระเจ้ากาสี<br>
  [๒๑๐] ครั้งนั้น ทาส ๕๐๐ คนอาศัยอยู่ในหมู่บ้านนั้น<br>
  ข้าพเจ้าได้เป็นภรรยาของหัวหน้าทาสทั้งหมดในหมู่บ้านนั้น<br>
  [๒๑๑] พระปัจเจกพุทธเจ้า ๕๐๐ องค์<br>
  ได้เข้าไปสู่บ้านเพื่อบิณฑบาต<br>
  ข้าพเจ้ากับญาติทุกคนเห็นพระปัจเจกพุทธเจ้าเหล่านั้น<br>
  จึงมีความยินดี<br>
  [๒๑๒] ข้าพเจ้าทั้งหลายพร้อมด้วยสามี เลื่อมใสแล้ว<br>
  จึงช่วยกันสร้างกุฎี ๕๐๐ หลังถวาย<br>
  อุปัฏฐากตลอด ๔ เดือนแล้วถวายไตรจีวร<br>
  [๒๑๓] จากนั้น ข้าพเจ้าทั้งหลายพร้อมด้วยสามีตายไป<br>
  ก็ได้ไปเกิดในสวรรค์ชั้นดาวดึงส์<br>
  บัดนี้ เป็นภพสุดท้าย ข้าพเจ้าได้เกิดในกรุงเทวทหะ<br>
  [๒๑๔] พระชนกของข้าพเจ้าทรงพระนามว่าอัญชนศากยะ<br>
  พระชนนีของข้าพเจ้าทรงพระนามว่าสุลักขณา<br>
  ต่อมา ข้าพเจ้าได้ไปสู่พระราชวังของพระเจ้าสุทโธทนะ<br>
  ในกรุงกบิลพัสดุ์<br>
  [๒๑๕] สตรีทุกคนเกิดในตระกูลศากยะแล้ว<br>
  ได้ไปสู่พระราชวังของเจ้าศากยะทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๑๕ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  ข้าพเจ้าประเสริฐกว่าสตรีทุกคน<br>
  ได้เป็นผู้บำรุงเลี้ยงพระชินเจ้า<br>
  [๒๑๖] พระโอรสของข้าพเจ้าพระองค์นั้น<br>
  เสด็จออกมหาภิเนษกรมณ์แล้ว<br>
  ได้เป็นพระพุทธเจ้า ทรงเป็นผู้นำวิเศษ<br>
  ภายหลังข้าพเจ้าพร้อมด้วยนางศากิยานี ๕๐๐ นางจึงได้บวช<br>
  [๒๑๗] แล้วได้ประสบสันติสุขพร้อมด้วยนางศากิยานีผู้มีความเพียร<br>
  ในครั้งนั้น ชนเหล่าใดผู้เคยเป็นสามีของพวกข้าพเจ้าในชาติก่อน<br>
  [๒๑๘] ชนเหล่านั้น เคยทำบุญร่วมกันมา<br>
  ประพฤติตามคำสอนที่ควรบูชา<br>
  พระสุคตทรงอนุเคราะห์แล้ว ได้บรรลุอรหัตตผล<br>
  [๒๑๙] ภิกษุณีทั้งหลายผู้มีฤทธิ์มาก<br>
  นอกจากพระมหาปชาบดีโคตมีเถรีนั้น<br>
  ได้พากันเหาะขึ้นสู่ท้องฟ้า รุ่งโรจน์<br>
  เหมือนดวงดาวทั้งหลายที่โคจรเกาะกลุ่มกันไป<br>
  [๒๒๐] ภิกษุณีเหล่านั้น เป็นผู้ศึกษาแล้วในบุญกรรม<br>
  จึงแสดงฤทธิ์ได้เป็นอเนกประการ<br>
  เหมือนนายช่างทองที่ได้รับการศึกษาแล้ว<br>
  แสดงเครื่องประดับทองคำชนิดต่าง ๆ<br>
  [๒๒๑] ครั้งนั้น ภิกษุณีเหล่านั้น<br>
  ครั้นแสดงปาฏิหาริย์มากมายหลายอย่างแล้ว<br>
  ทำพระมุนีผู้ประเสริฐกว่าดวงอาทิตย์<br>
  พร้อมทั้งบริษัทให้ทรงพอพระทัยยินดีแล้ว<br>
  [๒๒๒] ได้พากันลงจากท้องฟ้า<br>
  ไหว้พระฤๅษีผู้ประเสริฐ(พระพุทธเจ้า)<br>
  ผู้อันพระศาสดาผู้เป็นนระผู้เลิศ<br>
  ทรงอนุญาตแล้วจึงนั่ง ณ ที่สมควร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๑๖ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๒๒๓] (ได้กราบทูลว่า) “ข้าแต่พระวีรเจ้า<br>
  น่าชมเชย พระโคตมีเถรี<br>
  เป็นผู้อนุเคราะห์หม่อมฉันทั้งปวง<br>
  หม่อมฉันทั้งหลายถูกพระนางอบรมด้วยบุญ<br>
  จึงได้บรรลุธรรมเป็นที่สิ้นอาสวะ<br>
  [๒๒๔] กิเลสทั้งหลายหม่อมฉันทั้งหลายก็เผาได้แล้ว<br>
  ภพทั้งปวงหม่อมฉันทั้งหลายก็ถอนได้แล้ว<br>
  หม่อมฉันทั้งหลายตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๒๒๕] การที่หม่อมฉันทั้งหลายมาในสำนัก<br>
  ของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันทั้งหลายได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันทั้งหลายก็ได้ทำสำเร็จแล้ว<br>
  [๒๒๖] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันทั้งหลายก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันทั้งหลายก็ได้ทำสำเร็จแล้ว ดังนี้แล<br>
  [๒๒๗] ข้าแต่พระมหามุนี หม่อมฉันทั้งหลาย<br>
  เป็นผู้มีความชำนาญในฤทธิ์ ในทิพพโสตธาตุ๑<br>
  และในเจโตปริยญาณ๒<br>
  [๒๒๘] รู้ปุพเพนิวาสานุสสติญาณ๓<br>
  ทิพยจักษุหม่อมฉันทั้งหลายก็ชำระให้หมดจดแล้ว<br><br>เชิงอรรถ :<br>
  ๑ หมายถึงหูทิพย์, ญาณพิเศษที่ทำให้ฟังอะไรได้ยินหมดตามปรารถนา (ที.สี. (แปล)
  ๙/๒๔๐-๑/๘๐)<br>
  ๒ หมายถึงญาณกำหนดรู้ใจผู้อื่นได้, อ่านความคิดของเขาได้ เช่น รู้ว่าเขากำลังคิดอะไรอยู่
  เป็นต้น (ที.สี.<br>
  (แปล) ๙/๒๔๒-๓/๘๐-๘๑)<br>
  ๓ หมายถึงความรู้เป็นเครื่องระลึกได้ถึงขันธ์ที่อาศัยอยู่ในก่อน,ระลึกชาติได้
  (ที.สี. (แปล) ๙/๒๔๔-๕/๘๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๑๗ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๒๒๙] ข้าแต่พระมหาวีระ อัตถปฏิสัมภิทาญาณ<br>
  ธัมมปฏิสัมภิทาญาณ นิรุตติปฏิสัมภิทาญาณ<br>
  และปฏิภาณปฏิสัมภิทาญาณของหม่อมฉันทั้งหลายที่มีอยู่<br>
  ล้วนเกิดขึ้นแล้วในสำนักของพระองค์<br>
  [๒๓๐] ข้าแต่พระองค์ผู้ทรงเป็นผู้นำ ทรงเป็นมหามุนี<br>
  พระองค์ทรงเป็นผู้ที่หม่อมฉันทั้งหลายมีจิตเมตตา ปฏิบัติ<br>
  ขอพระองค์โปรดทรงอนุญาตให้หม่อมฉันทั้งหมดนิพพานเถิด”<br>
  [๒๓๑] พระชินเจ้าได้ตรัสว่า “เมื่อเธอทั้งหลายกล่าวอย่างนี้ว่า<br>
  ‘จักนิพพาน’ เราตถาคตจะไปกล่าวอะไรได้<br>
  ก็บัดนี้เธอทั้งหลายจงสำคัญกาลอันสมควรเถิด<br>
  [๒๓๒] ครั้งนั้น ภิกษุณีเหล่านั้นมีพระโคตมีเถรีเป็นอาทิ<br>
  ไหว้พระชินเจ้าแล้ว ได้พากันลุกจากที่นั่งนั้นไป<br>
  [๒๓๓] พระธีรเจ้า ทรงเป็นผู้นำชั้นเลิศของโลก<br>
  พร้อมด้วยหมู่ชนจำนวนมาก<br>
  ได้เสด็จไปส่งพระมาตุจฉาจนถึงซุ้มประตู<br>
  [๒๓๔] ครั้งนั้น พระโคตมีเถรีพร้อมด้วยภิกษุณีทุกรูปนอกนี้<br>
  ได้พากันหมอบลงแทบพระยุคลบาทของพระศาสดา<br>
  ผู้เป็นเผ่าพันธุ์ของโลกแล้วกราบทูลว่า<br>
  “นี้เป็นการกราบพระยุคลบาทครั้งสุดท้าย<br>
  [๒๓๕] นี้เป็นการเห็นพระโลกนาถครั้งสุดท้ายของหม่อมฉัน<br>
  หม่อมฉันจักไม่ได้เห็นพระพักตร์<br>
  ซึ่งมีอาการดังน้ำอมฤตของพระองค์อีก<br>
  [๒๓๖] ข้าแต่พระวีระผู้เลิศในโลก<br>
  การกราบไหว้ของหม่อมฉัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๑๘ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  จักไม่สัมผัสพระยุคลบาทอันละเอียดอ่อนของพระองค์(อีก)<br>
  วันนี้ หม่อมฉันจะนิพพาน”<br>
  [๒๓๗] พระศาสดาตรัสว่า “จะมีประโยชน์อะไรแก่เธอด้วยรูปนี้<br>
  เมื่อธรรมที่เธอเห็นแล้วตามความเป็นจริง<br>
  สังขตธรรมทั้งปวงนั้นถูกปัจจัยปรุงแต่ง<br>
  ไม่ใช่เป็นสิ่งที่น่ายินดี และเป็นของเลวทราม”<br>
  [๒๓๘] พระมหาปชาบดีเถรีพร้อมด้วยภิกษุณีเหล่านั้น<br>
  กลับไปยังสำนักของตนแล้ว<br>
  นั่งขัดสมาธิชั้นเดียวบนอาสนะที่ประเสริฐ<br>
  [๒๓๙] ครั้งนั้น อุบาสิกาทั้งหลายในที่นั้น<br>
  ผู้มีความเคารพรักในพุทธศาสนา<br>
  ได้สดับความเป็นไปของพระนาง ต่างก็เข้าไปนมัสการพระยุคลบาท<br>
  [๒๔๐] ใช้มือตบอก ร้องไห้ คร่ำครวญอย่างน่าสงสาร<br>
  อัดอั้นตันใจด้วยความเศร้าโศก ล้มลงที่ภาคพื้น<br>
  ดุจเถาวัลย์ที่มีรากขาดแล้วกองลง รำพันด้วยวาจาว่า<br>
  [๒๔๑] “ข้าแต่พระแม่เจ้าผู้ประทานที่พึ่งแก่หม่อมฉันทั้งหลาย<br>
  พระแม่เจ้า อย่าได้ละทิ้งหม่อมฉันทั้งหลายนิพพานเลย<br>
  หม่อมฉันทุกคนขอซบเศียรอ้อนวอน”<br>
  [๒๔๒] พระมหาปชาบดีเถรีลูบศีรษะของอุบาสิกาผู้มีศรัทธา<br>
  มีปัญญา ซึ่งเป็นหัวหน้าของอุบาสิกาเหล่านั้น ได้กล่าวคำนี้ว่า<br>
  [๒๔๓] “ลูกทั้งหลายเอ๋ย<br>
  อย่าเลย การพร่ำเพ้อซึ่งเป็นไปในบ่วงแห่งมาร<br>
  สังขตธรรมทั้งปวงล้วนไม่เที่ยง<br>
  มีแต่จะหวั่นไหวพลัดพรากจากกันไป”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๑๙ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๒๔๔] ต่อจากนั้น พระนางก็ละอุบาสิกาเหล่านั้นแล้ว<br>
  เข้าปฐมฌาน ทุติยฌาน ตติยฌาน<br>
  และจตุตถฌาน อันยอดเยี่ยม<br>
  [๒๔๕] แล้วเข้าอากาสานัญจายตนฌาน<br>
  วิญญาณัญจายตนฌาน อากิญจัญญายตนฌาน<br>
  และเนวสัญญานาสัญญายตนฌาน ตามลำดับ<br>
  [๒๔๖] แล้วพระโคตมีเถรี ก็เข้าฌานทั้งหลายโดยปฏิโลม<br>
  จนถึงปฐมฌาน เข้าฌานทั้ง ๓ จนถึงจตุตถฌาน<br>
  [๒๔๗] ครั้นออกจากจตุตถฌานแล้วไม่มีอาสวะนิพพาน<br>
  เหมือนดวงประทีปหมดเชื้อดับไป<br>
  ได้เกิดแผ่นดินไหวใหญ่ สายฟ้าก็ผ่าลงมาจากนภากาศ<br>
  [๒๔๘] กลองทิพย์ก็บันลือลั่นขึ้นเอง เทพทั้งหลายพากันคร่ำครวญ<br>
  และฝนดอกไม้ก็โปรยปรายจากอากาศลงสู่พื้นดิน<br>
  [๒๔๙] แม้ภูเขาเมรุราชก็กัมปนาทหวั่นไหว<br>
  เหมือนคนเต้นรำท่ามกลางโรงเต้นรำ<br>
  ทะเลก็ปั่นป่วนครวญครางเพราะความเศร้าโศก<br>
  [๒๕๐] เทพ นาค อสูร และพรหมต่างก็พากันสลดใจ<br>
  กล่าวขึ้นในขณะนั้นเองว่า “สังขารทั้งหลายไม่เที่ยงหนอ<br>
  เหมือนอย่างพระมหาปชาบดีเถรีนี้<br>
  ถึงความย่อยยับไปแล้ว”<br>
  [๒๕๑] และพระเถรีทั้งหลายผู้ทำตามคำสั่งสอนของพระศาสดา<br>
  ซึ่งห้อมล้อมพระมหาปชาบดีเถรีนี้ก็ไม่ยึดมั่นถือมั่น<br>
  พากันนิพพานไปแล้ว<br>
  เหมือนดวงประทีปหมดเชื้อดับไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๒๐ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๒๕๒] โอ ! ความประจวบกันมีความพลัดพรากเป็นที่สุด<br>
  โอ ! สิ่งที่ปัจจัยปรุงแต่งล้วนไม่เที่ยง<br>
  โอ ! ชีวิตมีความพินาศเป็นที่สุด<br>
  การคร่ำครวญได้มีแล้ว ด้วยประการฉะนี้<br>
  [๒๕๓] ลำดับนั้น เทวดาและพรหมต่างก็เข้าไปเฝ้าพระฤาษีผู้ประเสริฐ<br>
  จึงทำความประพฤติตามโลกธรรมสมควรแก่กาล<br>
  [๒๕๔] ครั้งนั้น พระศาสดาตรัสเรียกพระอานนท์<br>
  ผู้เป็นพหูสูต มีปัญญาดุจห้วงน้ำมาสั่งว่า<br>
  “อานนท์ เธอจงไปประกาศให้ภิกษุทั้งหลายทราบ<br>
  ถึงการปรินิพพานของพระมารดา”<br>
  [๒๕๕] ในกาลนั้น ท่านพระอานนท์หมดความแช่มชื่น<br>
  มีน้ำตานองนัยนา ประกาศด้วยเสียงสั่นเครือว่า<br>
  “ขอภิกษุทั้งหลายจงมาประชุมกัน<br>
  [๒๕๖] คือภิกษุทั้งหลายที่เป็นโอรสของพระสุคตทั้งที่อยู่ในทิศตะวันออก<br>
  ทิศใต้ ทิศตะวันตก ทิศเหนือ<br>
  ภิกษุณีนั้นเป็นมารดาของเรา<br>
  [๒๕๗] ผู้ประคบประหงมสรีระสุดท้ายของพระมุนีให้เจริญ<br>
  ด้วยน้ำนมของตน ภิกษุณีนั้น คือพระโคตมีเถรี<br>
  ดับสนิทแล้วเหมือนดวงดาวดับแสงในเวลาดวงอาทิตย์ขึ้น<br>
  [๒๕๘] พระนางทรงประกาศให้รู้ว่า ‘เป็นพุทธมารดา’<br>
  แล้วนิพพาน ซึ่งเป็นที่ที่คนแม้มีดวงตา ๕ ดวงก็มองไม่เห็น<br>
  แต่พระผู้มีพระภาคผู้เป็นผู้นำทรงเห็นได้<br>
  [๒๕๙] ขอพระโอรสของพระสุคต ผู้มีศรัทธาในพระสุคต<br>
  หรือเป็นศิษย์ของพระมหามุนี<br>
  จงทำสักการะพุทธมารดาเถิด”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๒๑ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๒๖๐] ภิกษุทั้งหลายถึงอยู่ในที่ไกลแสนไกล<br>
  ได้สดับคำประกาศนั้นแล้ว ก็รีบมา<br>
  บางพวกมาด้วยพุทธานุภาพ<br>
  บางพวกที่ชำนาญในฤทธิ์ก็มาด้วยฤทธิ์ของตน<br>
  [๒๖๑] ต่างช่วยกันยกเตียงที่พระโคตมีเถรีนอนสงบนิ่ง<br>
  ขึ้นตั้งบนเรือนยอดที่ประเสริฐ<br>
  สำเร็จด้วยทองคำล้วน งดงามน่ายินดี<br>
  [๒๖๒] ท้าวโลกบาลทั้ง ๔๑ ต่างก็ใช้บ่ารองรับเรือนยอดไว้<br>
  เทวดาที่เหลือมีท้าวสักกเทวราชเป็นต้น<br>
  ก็เข้าช่วยรับเรือนยอดด้วย<br>
  [๒๖๓] ก็เรือนยอดทั้งหมดมี ๕๐๐ หลัง<br>
  วิสสุกรรมเทพบุตรได้เนรมิตขึ้น<br>
  มีสีเหมือนดวงอาทิตย์ในสารทกาล<br>
  [๒๖๔] ภิกษุณีทั้งหมด ผู้นอนสงบนิ่งอยู่บนเตียง<br>
  ในที่นั้น ก็ถูกเทพทั้งหลายแบกนำออกไปตามลำดับ<br>
  [๒๖๕] พื้นนภากาศถูกเพดานบังไว้ทั่ว<br>
  ที่เพดานนั้นมีดวงจันทร์ ดวงอาทิตย์<br>
  พร้อมทั้งดวงดาวที่ทำด้วยทองคำประดับติดไว้<br>
  [๒๖๖] ธงปฏาก (ธงผ้า) ได้ถูกยกขึ้นประดับไว้เป็นอันมาก<br>
  เครื่องคลุมดอกไม้ที่สวยงาม<br>
  ดอกบัวในอากาศมีปลายห้อยลง<br>
  ส่วนดอกไม้ที่พื้นดินมีปลายชี้ขึ้น<br><br>เชิงอรรถ :<br>
  ๑ ท้าวโลกบาลทั้ง ๔ คือ (๑) ท้าวธตรฐ (๒) ท้าววิรุฬหก (๓) ท้าววิรูปักษ์ (๔) ท้าวกุเวร
  (ที.สี.<br>
  (แปล) ๙/๓๓๖/๒๑๙-๒๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๒๒ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๒๖๗] ดวงจันทร์และดวงอาทิตย์ก็ปรากฏ<br>
  และดวงดาวทั้งหลายก็ส่องแสง<br>
  อนึ่ง ดวงอาทิตย์แม้อยู่ในเวลาเที่ยงวัน<br>
  ก็เหมือนดวงจันทร์ไม่ส่องแสงให้เร่าร้อน<br>
  [๒๖๘] เทพทั้งหลายพากันบูชาด้วยของหอม<br>
  และดอกไม้มีกลิ่นหอม<br>
  ด้วยการประโคมดนตรี ฟ้อนรำ และขับร้องอันเป็นทิพย์<br>
  [๒๖๙] นาค อสูร และพรหม<br>
  ต่างก็พากันบูชาพุทธมารดาผู้นิพพานซึ่งถูกเขานำออกไปแล้ว<br>
  ตามความสามารถตามกำลัง<br>
  [๒๗๐] ภิกษุณีผู้เป็นโอรสของพระสุคต<br>
  ซึ่งนิพพานแล้วทั้งหมดถูกอัญเชิญไปข้างหน้า<br>
  พระโคตมีเถรีผู้เลี้ยงดูพระพุทธเจ้า<br>
  ผู้อันเทวดาและมนุษย์สักการะแล้วถูกอัญเชิญไปข้างหลัง<br>
  [๒๗๑] เทวดา มนุษย์ พร้อมด้วยนาค อสูร<br>
  และพรหมไปข้างหน้า<br>
  พระพุทธเจ้าพร้อมด้วยสาวกเสด็จไปข้างหลัง<br>
  เพื่อบูชาพุทธมารดา<br>
  [๒๗๒] การปรินิพพานของพระพุทธเจ้า<br>
  หาได้เป็นเช่นการปรินิพพานของพระโคตมีเถรีไม่<br>
  การปรินิพพานของพระโคตมีเถรีอัศจรรย์ยิ่งนัก<br>
  [๒๗๓] ในเวลาที่พระพุทธเจ้าเสด็จดับขันธปรินิพพาน<br>
  ไม่มีพระพุทธเจ้าและภิกษุทั้งหลายมีพระสารีบุตรเป็นต้น<br>
  เหมือนในเวลาที่พระโคตมีเถรีนิพพาน<br>
  ซึ่งมีทั้งพระพุทธเจ้าและภิกษุทั้งหลายมีพระสารีบุตรเป็นต้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๒๓ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๒๗๔] ชนทั้งหลายช่วยกันทำจิตกาธาน<br>
  ซึ่งสำเร็จด้วยไม้มีกลิ่นหอมล้วนและโปรยจุรณเครื่องหอม<br>
  แล้วฌาปนกิจภิกษุณีเหล่านั้นบนจิตกาธานนั้น ๆ<br>
  [๒๗๕] ส่วนที่เหลือถูกไฟไหม้ไปสิ้นเหลือไว้เพียงอัฐิ<br>
  ก็เวลานั้น ท่านพระอานนท์ได้กล่าววาจา<br>
  ให้เกิดความสังเวชว่า<br>
  [๒๗๖] “พระโคตมีเถรีนิพพานแล้ว<br>
  พระสรีระของพระนางก็ถูกเผาแล้ว<br>
  กำหนดได้ว่า การปรินิพพานของพระพุทธเจ้านี้<br>
  คงจักมีโดยกาลไม่นาน<br>
  [๒๗๗] จากนั้น ท่านพระอานนท์ถูกพระพุทธเจ้าทรงตักเตือน<br>
  จึงได้น้อมนำอัฐิธาตุของพระโคตมีเถรี<br>
  ซึ่งอยู่ในบาตรของพระนางเข้ามาถวายพระโลกนาถ<br>
  [๒๗๘] พระผู้มีพระภาค ผู้เป็นฤๅษีผู้ประเสริฐ<br>
  ทรงใช้พระหัตถ์ประคองอัฐิเหล่านั้น<br>
  ได้ตรัสว่า “ต้นไม้ใหญ่มีแก่นยืนต้น<br>
  [๒๗๙] ถึงจะมีลำต้นใหญ่โต ก็พึงหักทำลายไปได้<br>
  เพราะความไม่เที่ยง พระโคตมีเถรีก็เหมือนกัน<br>
  ถึงจะเป็นใหญ่กว่าภิกษุณีสงฆ์ก็ปรินิพพานไปแล้ว<br>
  [๒๘๐] ดูเถิดอานนท์ พุทธมารดาแม้ปรินิพพานแล้ว<br>
  เหลือเพียงสรีรธาตุ เธอไม่ควรเศร้าโศกคร่ำครวญถึง<br>
  [๒๘๑] คนอื่น ๆ ก็ไม่ควรเศร้าโศกถึง<br>
  พระนางผู้ข้ามห้วงน้ำคือสังสารวัฏไปแล้ว<br>
  ละเว้นเหตุที่ทำให้เดือดร้อนได้แล้ว เป็นผู้เย็นดับสนิทแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๒๔ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๗. มหาปชาปตีโคตมีเถริยาปทาน<br>
  [๒๘๒] พระนางเป็นบัณฑิต มีปัญญามากและมีปัญญากว้างขวาง<br>
  ทั้งเป็นรัตตัญญูกว่าภิกษุณีทั้งหลาย<br>
  ภิกษุทั้งหลาย พวกเธอจงทราบอย่างนี้เถิด<br>
  [๒๘๓] พระโคตมีเถรีเป็นผู้ชำนาญในฤทธิ์ ในทิพพโสตธาตุ<br>
  และในเจโตปริยญาณ<br>
  [๒๘๔] รู้ปุพเพนิวาสานุสสติญาณ<br>
  ทิพยจักษุพระโคตมีเถรีก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๒๘๕] อัตถปฏิสัมภิทาญาณ ธัมมปฏิสัมภิทาญาณ<br>
  นิรุตติปฏิสัมภิทาญาณ ปฏิภาณปฏิสัมภิทาญาณก็บริสุทธิ์แล้ว<br>
  เพราะฉะนั้น พระโคตมีเถรีนั้นอันใคร ๆ ไม่ควรเศร้าโศกถึง<br>
  [๒๘๖] ความเป็นไปของไฟที่ลุกโพลงขึ้น<br>
  ที่ถูกแผ่นเหล็กหนาทับไว้แล้ว<br>
  ดับสนิทไปตามลำดับ ใคร ๆ ก็รู้ไม่ได้ ฉันใด<br>
  [๒๘๗] คติของผู้หลุดพ้นโดยชอบแล้ว<br>
  ซึ่งข้ามเครื่องผูกพันคือกามและโอฆะได้<br>
  บรรลุบทอันไม่หวั่นไหว ย่อมไม่มี<br>
  เพื่อจะให้ใคร ๆ รู้ได้ ก็ฉันนั้น<br>
  [๒๘๘] เพราะฉะนั้น เธอทั้งหลายจงมีตนเป็นที่พึ่ง<br>
  มีสติปัฏฐานเป็นโคจร<br>
  เธอทั้งหลายเจริญโพชฌงค์ ๗ ประการแล้ว<br>
  จักทำที่สุดแห่งทุกข์ได้”<br>
  ได้ทราบว่า พระนางมหาปชาบดีโคตมีภิกษุณีได้ภาษิตคาถาเหล่านี้ ด้วยประการ<br>
  ฉะนี้<br>
  มหาปชาปตีโคตมีเถริยาปทานที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๒๕ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๘. เขมาเถริยาปทาน<br>
  ๘. เขมาเถริยาปทาน<br>
  ประวัติในอดีตชาติของพระเขมาเถรี<br>
  (พระเขมาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๒๘๙] พระชินเจ้าพระนามว่าปทุมุตตระ<br>
  ผู้มีพระจักษุในธรรมทั้งปวง ทรงเป็นผู้นำ<br>
  เสด็จอุบัติขึ้นแล้วในกัปที่ ๑๐๐,๐๐๐ นับจากกัปนี้ไป<br>
  [๒๙๐] ครั้งนั้น หม่อมฉันเกิดในตระกูลเศรษฐี<br>
  มีความรุ่งเรืองด้วยรัตนะต่าง ๆ ในกรุงหงสวดี<br>
  เป็นผู้เพียบพร้อมด้วยความสุขมาก<br>
  [๒๙๑] หม่อมฉันเข้าไปเฝ้าพระมหาวีระพระองค์นั้นแล้ว<br>
  ได้ฟังพระธรรมเทศนา<br>
  แต่นั้นหม่อมฉันเกิดความเลื่อมใส<br>
  ได้ถึงพระชินเจ้าเป็นสรณะ<br>
  [๒๙๒] หม่อมฉันได้วิงวอนมารดาบิดาแล้ว<br>
  จึงทูลนิมนต์พระชินเจ้าผู้ทรงเป็นผู้นำวิเศษ<br>
  พร้อมทั้งสาวกให้เสวยและฉันตลอด ๗ วัน<br>
  [๒๙๓] เมื่อ ๗ วันล่วงไปแล้ว<br>
  พระผู้มีพระภาคผู้ทรงเป็นสารถีฝึกนรชน<br>
  ทรงตั้งภิกษุณีรูปหนึ่ง<br>
  ซึ่งสูงสุดฝ่ายภิกษุณีผู้มีปัญญามากในเอตทัคคะ<br>
  [๒๙๔] หม่อมฉันได้ฟังเรื่องนั้นแล้ว มีความยินดี<br>
  ทำสักการะพระพุทธเจ้า<br>
  ผู้แสวงหาคุณอันยิ่งใหญ่พระองค์นั้นอีก<br>
  แล้วหมอบลงปรารถนาตำแหน่งนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๒๖ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๘. เขมาเถริยาปทาน<br>
  [๒๙๕] แต่นั้น พระชินเจ้าพระองค์นั้นตรัสกะหม่อมฉันว่า<br>
  “ความปรารถนาของเธอจักสำเร็จ<br>
  สักการะที่เธอทำแล้วแก่เรา<br>
  พร้อมทั้งพระสงฆ์นี้มีผลประมาณไม่ได้<br>
  [๒๙๖] ในกัปที่ ๑๐๐,๐๐๐ นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๒๙๗] สตรีผู้นี้จักเป็นภิกษุณีมีนามว่าเขมา<br>
  เป็นธรรมทายาทของพระศาสดาพระองค์นั้น<br>
  เป็นโอรสที่ธรรมเนรมิต จักได้ตำแหน่งอันเลิศนี้”<br>
  [๒๙๘] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๒๙๙] หม่อมฉันจุติจากสวรรค์ชั้นดาวดึงส์นั้นแล้วไปเกิดในสวรรค์ชั้นยามา<br>
  จุติจากสวรรค์ชั้นยามานั้นแล้วไปเกิดในสวรรค์ชั้นดุสิต<br>
  จุติจากสวรรค์ชั้นดุสิตนั้นแล้วไปเกิดในสวรรค์ชั้นนิมมานรดี<br>
  จุติจากสวรรค์ชั้นนิมมานรดีนั้นแล้วไปเกิดในสวรรค์ชั้นปรนิมมิตวสวัตดี<br>
  [๓๐๐] เพราะอำนาจแห่งกรรมนั้น หม่อมฉันเกิดในภพใด ๆ<br>
  ในภพนั้น ๆ ก็ได้เป็นพระมเหสีของพระราชา<br>
  [๓๐๑] หม่อมฉันจุติจากสวรรค์ชั้นปรนิมมิตวสวัตดีนั้นแล้ว<br>
  มาเกิดในหมู่มนุษย์ ได้เป็นพระมเหสีของพระเจ้าจักรพรรดิ<br>
  และได้เป็นพระมเหสีของพระเจ้าแผ่นดิน<br>
  [๓๐๒] เสวยสมบัติทั้งในเทวโลกและในมนุษยโลก<br>
  มีความสุขทุกชาติ เวียนว่ายตายเกิดอยู่ในกัปเป็นอันมาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๒๗ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๘. เขมาเถริยาปทาน<br>
  [๓๐๓] ในกัปที่ ๙๑ นับจากกัปนี้ไป<br>
  พระพุทธเจ้าพระนามว่าวิปัสสี<br>
  ทรงเป็นผู้นำสัตว์โลก งดงามน่าทัศนายิ่งนัก<br>
  ทรงเห็นแจ้งในธรรมทั้งปวง เสด็จอุบัติขึ้นแล้ว<br>
  [๓๐๔] หม่อมฉันเข้าเฝ้าพระพุทธเจ้าพระองค์นั้น<br>
  ผู้ทรงเป็นผู้นำสัตว์โลก ทรงเป็นสารถีฝึกนรชน<br>
  ได้ฟังธรรมที่ประณีตแล้วจึงออกบวชเป็นบรรพชิต<br>
  [๓๐๕] ประพฤติพรหมจรรย์อยู่ในศาสนา<br>
  ของพระวีรเจ้าพระองค์นั้นตลอด ๑๐,๐๐๐ ปี<br>
  ประกอบความเพียร เป็นพหูสูต<br>
  [๓๐๖] ฉลาดในปัจจยาการ ชำนาญในสัจจะ ๔<br>
  มีปัญญาละเอียด แสดงธรรมไพเราะ<br>
  ปฏิบัติตามสัตถุศาสน์๑<br>
  [๓๐๗] ด้วยผลแห่งการประพฤติพรหมจรรย์<br>
  หม่อมฉันจุติจากภพนั้นแล้วไปเกิดในสวรรค์ชั้นดุสิต<br>
  เป็นผู้มียศ เสวยสมบัติอยู่ในภพนั้นและภพอื่น<br>
  [๓๐๘] หม่อมฉันเกิดในภพใด ๆ ก็เป็นผู้มีโภคะมาก<br>
  มีทรัพย์มาก มีปัญญา มีรูปงาม มีบริวารชนที่เชื่อฟัง<br>
  [๓๐๙] ด้วยกรรมและความเพียรในศาสนาของพระชินเจ้านั้น<br>
  หม่อมฉันเป็นที่รักดังดวงใจ(ของสามี)<br>
  สมบัติทุกอย่างหม่อมฉันได้โดยง่าย<br>
  [๓๑๐] ด้วยผลแห่งการปฏิบัติของหม่อมฉัน<br>
  เมื่อหม่อมฉันอยู่ ณ ที่ใด ๆ<br>
  ผู้ที่เป็นสามีหม่อมฉันก็ไม่ดูหมิ่น ทั้งใครอื่น ๆ ก็ไม่ดูหมิ่นหม่อมฉัน<br><br>เชิงอรรถ :<br>
  ๑ สัตถุศาสน์ ในที่นี้หมายถึง สัจจะ ๔ กัมมัฏฐาน และภาวนา (ขุ.เถรี.อ. ๑๑๓/๑๔๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๒๘ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๘. เขมาเถริยาปทาน<br>
  [๓๑๑] ในภัทรกัปนี้ พระพุทธเจ้าผู้เป็นเผ่าพันธุ์ของพราหมณ์<br>
  มีพระยศยิ่งใหญ่ พระนามว่าโกนาคมนะ<br>
  ประเสริฐกว่าเจ้าลัทธิทั้งหลาย เสด็จอุบัติขึ้นแล้ว<br>
  [๓๑๒] ครั้งนั้นเอง ชน ๓ คน คือนางธนัญชานีพราหมณี<br>
  พระนางสุเมธาเถรี และหม่อมฉัน<br>
  เป็นคนของตระกูลที่สำเร็จความประสงค์ทุกอย่างในกรุงพาราณสี<br>
  [๓๑๓] หม่อมฉันทั้งหลายได้ถวายสังฆารามแก่พระมุนีหลายพันองค์<br>
  และได้สร้างวิหารอุทิศถวายพระพุทธเจ้าพร้อมทั้งสงฆ์สาวก<br>
  [๓๑๔] หม่อมฉันทั้งหลายทั้งหมดพากันจุติจากอัตภาพนั้นแล้ว<br>
  ได้ไปเกิดในสวรรค์ชั้นดาวดึงส์<br>
  ถึงความเป็นผู้เลิศด้วยยศ<br>
  และเมื่อเกิดในหมู่มนุษย์ก็เหมือนกัน<br>
  [๓๑๕] ในกัปนี้เอง พระพุทธเจ้าพระนามว่ากัสสปะ ตามพระโคตร<br>
  ผู้เป็นเผ่าพันธุ์ของพราหมณ์ มีพระยศยิ่งใหญ่<br>
  ประเสริฐกว่าเจ้าลัทธิทั้งหลาย เสด็จอุบัติขึ้นแล้ว<br>
  [๓๑๖] ครั้งนั้น พระเจ้ากาสีพระนามว่ากิกี<br>
  เป็นใหญ่กว่านรชนในกรุงพาราณสีที่ประเสริฐสุด<br>
  ทรงเป็นอุปัฏฐากของพระพุทธเจ้าผู้แสวงหาคุณอันยิ่งใหญ่<br>
  [๓๑๗] หม่อมฉันเป็นธิดาคนโตของพระองค์มีนามปรากฏว่าสมณี<br>
  ได้ฟังธรรมของพระชินเจ้าผู้เลิศแล้วพอใจการบรรพชา<br>
  [๓๑๘] แต่พระชนกนาถมิได้ทรงอนุญาตให้หม่อมฉันทั้งหลายบวช<br>
  ครั้งนั้น หม่อมฉันทั้งหลายไม่เกียจคร้าน ครองเรือนอยู่ ๒๐,๐๐๐ ปี<br>
  [๓๑๙] พระราชกัญญาทั้ง ๗ พระองค์<br>
  มีความสุข ประพฤติพรหมจรรย์ตั้งแต่ยังเป็นกุมารี<br>
  เพลิดเพลินยินดีอุปัฏฐากพระพุทธเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๒๙ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๘. เขมาเถริยาปทาน<br>
  [๓๒๐] คือ (๑) พระนางสมณี (๒) พระนางสมณคุตตา<br>
  (๓) พระนางภิกษุณี (๔) พระนางภิกขุทาสิกา<br>
  (๕) พระนางธรรมา (๖) พระนางสุธรรมา<br>
  (๗) พระนางสังฆทาสิกา<br>
  [๓๒๑] (พระราชธิดาทั้ง ๗ นั้นได้กลับชาติมาเกิด)<br>
  คือ หม่อมฉัน ๑ พระอุบลวรรณาเถรี ๑<br>
  พระปฏาจาราเถรี ๑ พระกุณฑลเกสีเถรี ๑<br>
  พระกีสาโคตมีเถรี ๑ พระธรรมทินนาเถรี ๑<br>
  และคนที่ ๗ เป็นวิสาขามหาอุบาสิกา<br>
  [๓๒๒] บางครั้งพระพุทธเจ้าพระองค์นั้น<br>
  ผู้เป็นดังดวงอาทิตย์ของนรชน<br>
  ทรงแสดงธรรมเป็นอัศจรรย์<br>
  หม่อมฉันได้ฟังมหานิทานสูตร๑แล้วนำมาศึกษาปฏิบัติอยู่<br>
  [๓๒๓] ด้วยกรรมทั้งหลายที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้วจึงได้ไปเกิดในสวรรค์ชั้นดาวดึงส์<br>
  [๓๒๔] บัดนี้ เป็นภพสุดท้าย หม่อมฉันเป็นพระธิดาที่พอพระทัย<br>
  รักใคร่ โปรดปรานของพระเจ้ามัททราช<br>
  ในสากลนครที่อุดมสมบูรณ์<br>
  [๓๒๕] พร้อมกับในกาลที่หม่อมฉันพอเกิดมา<br>
  นครนั้นได้มีแต่ความเกษมสำราญ<br>
  เพราะฉะนั้น นามว่าเขมา จึงเกิดขึ้นแก่หม่อมฉันโดยคุณ<br>
  [๓๒๖] เมื่อหม่อมฉันเจริญวัยเป็นสาว<br>
  มีรูปร่างและผิวพรรณงดงาม<br>
  พระราชบิดาก็โปรดประทานหม่อมฉันแก่พระเจ้าพิมพิสาร<br><br>เชิงอรรถ :<br>
  ๑ ที.ม. (แปล) ๑๐/๙๕/๕๗-๗๖<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๓๐ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๘. เขมาเถริยาปทาน<br>
  [๓๒๗] หม่อมฉันเป็นที่โปรดปรานของพระราชสวามีนั้น<br>
  ยินดีแต่ในการบำรุงรูปโฉม<br>
  ไม่เอื้อเฟื้ออย่างมากด้วยคิดว่า<br>
  พระพุทธเจ้ามีปกติกล่าวโทษของรูป<br>
  [๓๒๘] ครั้งนั้น พระเจ้าพิมพิสารทรงโปรดให้นักขับ<br>
  ขับร้องเพลงพรรณนาพระเวฬุวันเจาะจงหม่อมฉัน<br>
  เพื่ออนุเคราะห์หม่อมฉันให้มีความรู้สึก<br>
  [๓๒๙] หม่อมฉันสำคัญว่าพระเวฬุวัน<br>
  ซึ่งเป็นที่ประทับของพระสุคต<br>
  เป็นสถานที่น่ารื่นรมย์ ผู้ใดยังมิได้เห็น<br>
  ผู้นั้นก็จัดว่ายังไม่ได้เห็นสวนนันทวัน<br>
  [๓๓๐] พระเวฬุวัน ซึ่งเป็นสถานที่น่าเพลิดเพลินยินดีของนรชน<br>
  ผู้ใดได้เห็นแล้ว ผู้นั้นเหมือนได้เห็นสวนนันทวัน<br>
  ซึ่งเป็นสถานที่เพลิดเพลินของท้าวอัมรินทราธิราช<br>
  [๓๓๑] ท้าวสักกเทวราชและเทพทั้งหลายละสวนนันทวันแล้ว<br>
  ลงมาที่พื้นปฐพี เห็นพระเวฬุวันที่น่ารื่นรมย์แล้ว<br>
  ก็อัศจรรย์ใจ มิรู้เบื่อ<br>
  [๓๓๒] พระเวฬุวันเกิดขึ้นเพราะบุญของพระราชา<br>
  อันบุญญานุภาพแห่งพระพุทธเจ้าประดับแล้ว<br>
  ใครเล่าจะประมวลคุณแห่งพระเวฬุวันมากล่าวให้หมดสิ้นได้<br>
  [๓๓๓] ครั้งนั้น หม่อมฉันได้ฟังความสำเร็จแห่งสมบัติของพระเวฬุวัน<br>
  ที่เสนาะโสตไพเราะจับใจหม่อมฉัน<br>
  ใคร่จะได้ชมอุทยานนั้นจึงกราบทูลพระราชาให้ทรงทราบ<br>
  [๓๓๔] ครั้งนั้น พระเจ้าแผ่นดินจึงโปรดส่งหม่อมฉัน<br>
  ผู้มุ่งจะชมอุทยานนั้น<br>
  ไปพร้อมด้วยบริวารเป็นจำนวนมาก ด้วยพระดำรัสว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๓๑ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๘. เขมาเถริยาปทาน<br>
  [๓๓๕] “พระนางผู้มีโภคะเป็นอันมาก<br>
  เชิญไปชมพระเวฬุวันซึ่งเป็นที่สบายตา<br>
  ซึ่งเปล่งปลั่งด้วยพระรัศมีของพระสุคต<br>
  สว่างไสวด้วยพระสิริตลอดเวลา”<br>
  [๓๓๖] (หม่อมฉันทูลว่า)<br>
  “เมื่อใดพระมุนีเสด็จเข้ามาทรงรับบิณฑบาต<br>
  ยังกรุงราชคฤห์อันยอดเยี่ยม<br>
  เมื่อนั้น หม่อมฉันจะเข้าไปชมพระเวฬุวันมหาวิหาร”<br>
  [๓๓๗] ขณะนั้น พระเวฬุวันมหาวิหาร<br>
  มีสวนดอกไม้ที่แย้มบาน มีเสียงหึ่งด้วยหมู่ภมรนานาชนิด<br>
  มีเสียงนกดุเหว่าร่ำร้อง ทั้งหมู่นกยูงก็รำแพน<br>
  [๓๓๘] สงัดจากเสียงอย่างอื่น ไม่พลุกพล่าน<br>
  ประดับไปด้วยที่จงกรมต่าง ๆ<br>
  สะพรั่งไปด้วยแถวแห่งกุฎีและมณฑป<br>
  เรียงรายไปด้วยพระโยคีผู้บำเพ็ญเพียร<br>
  [๓๓๙] หม่อมฉันเมื่อเดินเที่ยวไปได้รู้สึกว่า “นัยน์ตาของเรามีประโยชน์”<br>
  ครั้งนั้น หม่อมฉันเห็นภิกษุหนุ่มรูปหนึ่งประกอบกิจอยู่ แล้วคิดไปว่า<br>
  [๓๔๐] ‘ภิกษุนี้ยังอยู่ในวัยรุ่นหนุ่ม มีรูปงาม น่าปรารถนา<br>
  ปฏิบัติดีอยู่ในป่าที่น่ารื่นรมย์เช่นนี้ เหมือนคนอยู่ในที่มืด<br>
  [๓๔๑] ภิกษุนี้มีศีรษะโล้น ห่มผ้าสังฆาฏินั่งอยู่ที่โคนไม้<br>
  ละความยินดีที่เกิดจากอารมณ์เข้าฌานอยู่หนอ<br>
  [๓๔๒] ธรรมดาคฤหัสถ์บริโภคกามอย่างมีความสุข<br>
  แก่แล้วจึงควรประพฤติธรรมอันดีงามนี้ในภายหลังมิใช่หรือ’<br>
  [๓๔๓] หม่อมฉันเข้าใจว่า ‘พระคันธกุฎีที่ประทับแห่งพระชินเจ้าว่างเปล่า’<br>
  จึงเดินเข้าไป ได้เห็นพระชินเจ้าผู้งดงามดังดวงอาทิตย์อุทัย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๓๒ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๘. เขมาเถริยาปทาน<br>
  [๓๔๔] ประทับสำราญอยู่พระองค์เดียว มีสตรีสาวสวยพัดวีอยู่<br>
  ครั้นแล้วจึงมีความคิดผิดอย่างนี้ว่า ‘พระผู้มีพระภาค<br>
  ผู้องอาจกว่านรชนพระองค์นี้มิได้เศร้าหมองเลย<br>
  [๓๔๕] หญิงสาวนั้นก็มีรัศมีเปล่งปลั่งดังทองธรรมชาติ<br>
  มีหน้าตางดงามดังปทุมชาติ ริมฝีปากก็แดงดังผลตำลึงสุก<br>
  ชำเลืองมองแต่น้อย เป็นที่ติดตาตรึงใจยิ่งนัก<br>
  [๓๔๖] มีลำแขนงามเหมือนทองคำ วงหน้าสวย<br>
  ถันทั้งคู่ก็เต่งตึงดังดอกบัวตูม มีเอวคอดกลมกลึง<br>
  สะโพกผึ่งผาย ลำขาน่ายินดี มีเครื่องประดับสวยงาม<br>
  [๓๔๗] ผ้าสไบมีสีแดงแวววาว นุ่งห่มผ้าเนื้อเกลี้ยงสีเขียว<br>
  มีรูปสมบัติที่ชวนชมโดยไม่รู้เบื่อ<br>
  ประดับด้วยเครื่องอาภรณ์ทุกชนิด’<br>
  [๓๔๘] หม่อมฉันเห็นสตรีสาวนั้นแล้วจึงคิดว่า<br>
  ‘โอ ! สตรีสาวคนนี้มีรูปงามเหลือเกิน<br>
  เราไม่เคยเห็นด้วยนัยน์ตาดวงนี้ในที่ไหน ๆ มาก่อนเลย’<br>
  [๓๔๙] ขณะนั้น สตรีสาวคนนั้นถูกชราย่ำยี<br>
  มีผิวพรรณแปลกไป ปากอ้า ฟันหัก ผมหงอก<br>
  น้ำลายไหล หน้าไม่สะอาด<br>
  [๓๕๐] หูตึง นัยน์ตาฝ้าฟาง ถันหย่อนยาน ไม่งาม<br>
  เหี่ยวย่นทั่วกาย มีศีรษะและร่างกายสั่นงันงก<br>
  [๓๕๑] หลังงอ มีไม้เท้าเป็นเพื่อนเดิน<br>
  ร่างกายซูบผอมซีดไป สั่นงันงก ล้มลงแล้วหายใจถี่ ๆ<br>
  [๓๕๒] จากนั้น ความสังเวชที่ก่อให้เกิดขนพองสยองเกล้า<br>
  ซึ่งไม่เคยมีก็ได้มีแก่หม่อมฉันว่า<br>
  ‘น่าติเตียน รูปไม่สะอาดที่พวกคนเขลายินดีกัน’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๓๓ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๘. เขมาเถริยาปทาน<br>
  [๓๕๓] ครั้งนั้น พระพุทธเจ้าผู้ประกอบด้วยพระมหากรุณา<br>
  มีจิตเบิกบานโสมนัส ทอดพระเนตรเห็นหม่อมฉัน<br>
  ผู้มีใจสังเวชแล้ว จึงตรัสพระคาถาเหล่านี้ว่า<br>
  [๓๕๔] “เขมา เธอจงดูรูปกายที่กระสับกระส่าย<br>
  ไม่สะอาด เปื่อยเน่า (มีของเหลว)<br>
  ไหลเข้าและไหลออก ที่พวกคนเขลาพากันยินดียิ่งนัก<br>
  [๓๕๕] เธอจงอบรมจิตให้เป็นสมาธิมีอารมณ์เดียว<br>
  ด้วยอารมณ์ที่ไม่งามเถิด<br>
  เธอจงเจริญกายคตาสติมากไปด้วยความเบื่อหน่ายเถิด<br>
  [๓๕๖] รูปของหญิงนี้เป็นฉันใด<br>
  รูปกายของเธอนั้นก็เป็นฉันนั้น<br>
  รูปกายของเธอนั้นเป็นฉันใด<br>
  รูปของหญิงนี้ก็เป็นฉันนั้น<br>
  เธอจงคลายความยินดีพอใจในกาย<br>
  ทั้งภายในและภายนอกเถิด<br>
  [๓๕๗] จงอบรมอนิมิตตวิโมกข์๑ จงละมานานุสัยเสีย<br>
  แต่นั้นเธอจักเป็นผู้อยู่อย่างสงบ<br>
  เพราะมานานุสัยสงบระงับไป<br>
  [๓๕๘] ชนเหล่าใดกำหนัดเพราะราคะเกาะติดกระแสอยู่<br>
  เหมือนแมลงมุมเกาะใยอยู่ตรงกลางที่ทำไว้เอง<br>
  ชนเหล่านั้นตัดกระแสราคะนั้นแล้ว ไม่มีความอาลัย<br>
  ละกามสุข หลีกไป”<br>
  [๓๕๙] ครั้งนั้น พระพุทธเจ้าผู้เป็นสารถีฝึกนรชน<br>
  ทรงทราบว่า หม่อมฉันมีจิตควรแล้ว<br>
  จึงทรงแสดงมหานิทานสูตรเพื่อทรงแนะนำหม่อมฉัน<br><br>เชิงอรรถ :<br>
  ๑ อนิมิตตวิโมกข์ หมายถึงความหลุดพ้นที่เกิดจากปัญญาพิจารณาเห็นนามรูป โดยความเป็นอนิจจัง
  คือ<br>
  หลุดพ้นด้วยเห็นอนิจจตาแล้วถอนนิมิตเสียได้ (ขุ.ป. (แปล) ๓๑/๒๒๙/๒๘๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๓๔ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๘. เขมาเถริยาปทาน<br>
  [๓๖๐] หม่อมฉันได้ฟังพระสูตรอันประเสริฐนั้นแล้ว<br>
  จึงระลึกถึงสัญญาในกาลก่อนได้<br>
  ตั้งมั่นอยู่ในสัญญานั้นแล้ว ชำระธรรมจักษุ๑ให้หมดจด<br>
  [๓๖๑] ขณะนั้น หม่อมฉันหมอบลงแทบพระยุคลบาท<br>
  ของพระพุทธเจ้า ผู้แสวงหาคุณอันยิ่งใหญ่<br>
  เพื่อประสงค์จะแสดงโทษ จึงได้กราบทูลคำนี้ว่า<br>
  [๓๖๒] “ข้าแต่พระองค์ผู้ทรงเห็นแจ้งในธรรมทั้งปวง<br>
  หม่อมฉันขอนอบน้อมพระองค์<br>
  ข้าแต่พระองค์ผู้เป็นบ่อเกิดแห่งพระมหากรุณา<br>
  หม่อมฉันขอนอบน้อมพระองค์<br>
  ข้าแต่พระองค์ผู้เสด็จข้ามวัฏฏสงสารได้แล้ว<br>
  หม่อมฉันขอนอบน้อมพระองค์<br>
  ข้าแต่พระองค์ผู้ทรงประทานอมตธรรม<br>
  หม่อมฉันขอนอบน้อมพระองค์<br>
  [๓๖๓] หม่อมฉันจมอยู่ในมิจฉาทิฏฐิ<br>
  หลงใหลเพราะกามราคะ<br>
  พระองค์ทรงแนะนำด้วยอุบายที่ชอบ<br>
  เป็นผู้ยินดีในธรรมที่ทรงแนะนำ<br>
  [๓๖๔] สัตว์ทั้งหลายพลัดพรากจากประโยชน์<br>
  เพราะไม่ได้เห็นพระพุทธเจ้า<br>
  ผู้แสวงหาคุณอันยิ่งใหญ่เช่นพระองค์<br>
  จึงประสบมหันตทุกข์อยู่ในสงสารสาคร<br>
  [๓๖๕] ในกาลใดหม่อมฉันยังมิได้มาเข้าเฝ้าพระองค์<br>
  ผู้ทรงเป็นที่พึ่งของสัตว์โลก ผู้ไม่มีข้าศึกคือกิเลส<br><br>เชิงอรรถ :<br>
  ๑ ธรรมจักษุ หมายถึงปัญญาในมรรค ๓ คือ โสดาปัตติมรรค สกทาคามิมรรค อนาคามิมรรค
  (ที.สี.อ.<br>
  ๑/๒๑๓/๑๖๕,๒๑๔,๒๕๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๓๕ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๘. เขมาเถริยาปทาน<br>
  ทรงถึงที่สุดแห่งมรณธรรม<br>
  ทรงมีธรรมที่เป็นประโยชน์อย่างดี<br>
  หม่อมฉันขอแสดงโทษนั้น<br>
  [๓๖๖] หม่อมฉันมัวแต่ยินดีในรูป<br>
  ระแวงว่าพระองค์จะไม่เป็นประโยชน์จึงมิได้เข้าเฝ้า<br>
  พระองค์ผู้ทรงมีความเกื้อกูลมาก<br>
  ทรงประทานพระธรรมที่ประเสริฐ<br>
  หม่อมฉันขอแสดงโทษนั้น”<br>
  [๓๖๗] ครั้งนั้น พระชินเจ้าผู้ประกอบด้วยพระมหากรุณา<br>
  มีพระสุรเสียงไพเราะและก้องกังวาน<br>
  เมื่อจะทรงใช้น้ำอมฤตรดหม่อมฉันจึงตรัสว่า “ลุกขึ้นเถิดเขมา”<br>
  [๓๖๘] ครั้งนั้น หม่อมฉันประณตน้อมนมัสการด้วยเศียรเกล้า<br>
  ทำประทักษิณพระองค์แล้ว กลับไปเฝ้าพระราชา<br>
  ผู้เป็นใหญ่กว่านรชนแล้วกราบทูลคำนี้ว่า<br>
  [๓๖๙] “ข้าแต่พระองค์ผู้ย่ำยีข้าศึก<br>
  อุบายที่พระองค์ทรงดำริแล้วโดยชอบนี้ น่าอัศจรรย์<br>
  หม่อมฉันผู้ปรารถนาจะเที่ยวชมพระเวฬุวันมหาวิหาร<br>
  ได้เฝ้าพระมุนีผู้ไม่มีกิเลสเพียงดังป่าแล้ว<br>
  [๓๗๐] ข้าแต่พระราชา ถ้าพระองค์ทรงพอพระทัย<br>
  หม่อมฉันผู้เบื่อหน่ายในรูปตามที่พระมุนีทรงตรัสสอนแล้ว<br>
  จักบวชในศาสนาของพระมุนีผู้คงที่พระองค์นั้น”<br>
  ภาณวารที่ ๒ จบ</p>
<p> [๓๗๑] ครั้งนั้น พระเจ้าแผ่นดินพระนามว่าพิมพิสาร พระองค์นั้น<br>
  ทรงประคองอัญชลีตรัสว่า “พระน้องนาง<br>
  พี่อนุญาตแก่เธอ ขอการบรรพชาจงสำเร็จแก่เธอเถิด”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๓๖ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๘. เขมาเถริยาปทาน<br>
  [๓๗๒] ครั้งนั้น หม่อมฉันบวชมาแล้วผ่านไป ๗ เดือน<br>
  เห็นประทีปสว่างขึ้นและดับไป จึงมีใจสังเวช<br>
  [๓๗๓] มีความเบื่อหน่ายในสังขารทั้งปวง ฉลาดในปัจจยาการ<br>
  ข้ามพ้นโอฆะ๑ ๔ แล้ว ก็ได้บรรลุอรหัตตผล<br>
  [๓๗๔] หม่อมฉันเป็นผู้มีความชำนาญในฤทธิ์<br>
  ในทิพพโสตธาตุและในเจโตปริยญาณ<br>
  [๓๗๕] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๓๗๖] อัตถปฏิสัมภิทาญาณ ธัมมปฏิสัมภิทาญาณ<br>
  นิรุตติปฏิสัมภิทาญาณ<br>
  และปฏิภาณปฏิสัมภิทาญาณที่บริสุทธิ์ของหม่อมฉัน<br>
  ล้วนเกิดขึ้นแล้วในศาสนาของพระพุทธเจ้า<br>
  [๓๗๗] หม่อมฉันเป็นผู้ฉลาดในวิสุทธิทั้งหลาย๒<br>
  คล่องแคล่วในกถาวัตถุ<br>
  รู้แจ้งนัยแห่งพระอภิธรรม เชี่ยวชาญในศาสนา<br>
  [๓๗๘] จากนั้น พระราชสวามีผู้ฉลาด<br>
  ตรัสถามปัญหาที่ละเอียดลึกซึ้งในโตรณวัตถุ<br>
  หม่อมฉันได้วิสัชนาโดยควรแก่กถา<br>
  [๓๗๙] ครั้งนั้น พระราชาเสด็จเข้าเฝ้าพระสุคตแล้ว<br>
  ทูลถามปัญหาเหล่านั้น<br>
  พระพุทธเจ้าทรงพยากรณ์ปัญหาเหล่านั้น<br>
  เหมือนอย่างที่หม่อมฉันพยากรณ์<br><br>เชิงอรรถ :<br>
  ๑ โอฆะ หมายถึงสังกิเลสท่วมทับใจสัตว์มี ๔ คือ (๑) กาโมฆะ (๒) ภโวฆะ (๓) ทิฏโฐฆะ
  (๔) อวิชโชฆะ<br>
  ๒ วิสุทธิทั้งหลาย หมายถึงสีลวิสุทธิ จิตตวิสุทธิ และทิฏฐิวิสุทธิ (ที.ปา. (แปล)
  ๑๑/๓๐๔/๒๕๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๓๗ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๙. อุปปลวัณณาเถริยาปทาน<br>
  [๓๘๐] พระชินเจ้าผู้สูงสุดแห่งนระ<br>
  ทรงพอพระทัยในคุณสมบัตินั้น<br>
  จึงทรงตั้งหม่อมฉันไว้ในเอตทัคคะว่า<br>
  เป็นผู้เลิศกว่าบรรดาภิกษุณีผู้มีปัญญามาก<br>
  [๓๘๑] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๓๘๒] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๓๘๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระเขมาภิกษุณีได้ภาษิตคาถาเหล่านี้ ด้วยประการฉะนี้<br>
  เขมาเถริยาปทานที่ ๘ จบ</p>
<p> ๙. อุปปลวัณณาเถริยาปทาน<br>
  ประวัติในอดีตชาติของพระอุบลวรรณาเถรี<br>
  (พระอุบลวรรณาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๓๘๔] พระอุบลวรรณาภิกษุณีถึงความสำเร็จแห่งฤทธิ์<br>
  กราบไหว้พระยุคลบาทของพระศาสดาแล้วกราบทูลคำนี้ว่า<br>
  [๓๘๕] “ข้าแต่พระมหามุนี หม่อมฉันข้ามพ้นชาติสงสารได้แล้ว<br>
  บรรลุบทที่ไม่หวั่นไหว ทุกข์ทั้งปวงหม่อมฉันให้สิ้นไปแล้วจึงขอบอกว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๓๘ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๙. อุปปลวัณณาเถริยาปทาน<br>
  [๓๘๖] “ขอประชุมชนผู้เลื่อมใสในศาสนาของพระชินเจ้า<br>
  และชนที่ข้าพเจ้าได้ทำความผิดให้เท่าที่มีอยู่<br>
  จงยกโทษให้ข้าพเจ้า เฉพาะพระพักตร์ของพระชินเจ้า<br>
  [๓๘๗] ข้าแต่พระมหาวีระ หม่อมฉันขอกราบทูลว่า<br>
  เมื่อหม่อมฉันเวียนว่ายตายเกิดอยู่ในวัฏฏสงสาร<br>
  ถ้าหม่อมฉันมีความผิดพลาด<br>
  ขอพระองค์จงยกโทษให้หม่อมฉันด้วยเถิด”<br>
  [๓๘๘] พระผู้มีพระภาคตรัสว่า “อุบลวรรณา<br>
  ผู้ปฏิบัติตามคำสั่งสอนของเรา เธอจงแสดงฤทธิ์<br>
  และตัดความสงสัยของบริษัท ๔ เท่าที่มีอยู่ ในวันนี้เถิด”<br>
  [๓๘๙] พระอุบลวรรณาเถรีกราบทูลว่า<br>
  “ข้าแต่พระมหาวีระ ผู้มีพระปัญญา ผู้ทรงพระรัศมีรุ่งเรือง<br>
  หม่อมฉันเป็นธิดาของพระองค์<br>
  กรรมที่ทำได้ยาก ทำได้แสนลำบากจำนวนมาก<br>
  หม่อมฉันได้ทำแล้ว<br>
  [๓๙๐] ข้าแต่พระมหาวีระ ผู้มีพระจักษุ๑<br>
  หม่อมฉันมีผิวพรรณเหมือนสีดอกอุบล<br>
  จึงมีนามว่าอุบลวรรณา<br>
  เป็นธิดาของพระองค์ ขอกราบพระยุคลบาท<br><br>เชิงอรรถ :<br>
  ๑ ผู้มีพระจักษุ ในที่นี้หมายถึงจักษุ ๕ คือ (๑) มังสจักษุ (ตาเนื้อ คือ ทรงมีพระเนตรงาม
  มีอำนาจ<br>
  เห็นแจ่มใสไว และเห็นได้ไกล) (๒) ทิพยจักษุ (ตาทิพย์ คือ ทรงมีพระญาณเห็นหมู่สัตว์ผู้เป็นต่าง
  ๆ กัน<br>
  ด้วยอำนาจกรรม) (๓) ปัญญาจักษุ (ตาปัญญา คือ ทรงประกอบด้วยพระปัญญาคุณอันยิ่งใหญ่
  เป็นเหตุ<br>
  ให้สามารถตรัสรู้อริยสัจจธรรมเป็นต้น) (๔) พุทธจักษุ (ตาพระพุทธเจ้า คือ ทรงประกอบด้วยอินทริย-<br>
  ปโรปริยัตตญาณและอาสยานุสยญาณเป็นเหตุให้ทรงทราบอัธยาศัยและอุปนิสัยแห่งเวไนยสัตว์แล้วทรงสั่งสอน<br>
  แนะนำให้บรรลุคุณวิเศษต่าง ๆ (ยังพุทธกิจให้บริบูรณ์) (๕) สมันตจักษุ (ตาเห็นรอบ
  คือ ทรงประกอบ<br>
  ด้วยพระสัพพัญญุตญาณ อันหยั่งรู้ธรรมทุกประการ) (ขุ.ม. (แปล) ๒๙/๕๑/๔๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๓๙ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๙. อุปปลวัณณาเถริยาปทาน<br>
  [๓๙๑] พระราหุลเถระและหม่อมฉัน<br>
  เกิดร่วมภพเดียวกันหลายร้อยชาติ<br>
  เป็นผู้มีจิตสมานฉันท์กัน<br>
  [๓๙๒] บังเกิดพร้อมกันร่วมชาติเดียวกัน<br>
  เมื่อถึงภพสุดท้าย แม้เราทั้ง ๒ ก็ชื่อว่าเกิดร่วมภพเดียวกัน<br>
  [๓๙๓] พระเถระนามว่าราหุลเป็นพระโอรส<br>
  หม่อมฉันผู้มีนามว่าอุบลวรรณาเป็นธิดา<br>
  ข้าแต่พระวีระ ขอเชิญทอดพระเนตรฤทธิ์ของหม่อมฉันเถิด<br>
  หม่อมฉันจักแสดงพลังถวายพระศาสดา”<br>
  [๓๙๔] พระอุบลวรรณาเถรียกมหาสมุทรทั้ง ๔<br>
  วางไว้ที่ฝ่ามือเหมือนเด็กเล่นน้ำมันที่อยู่บนฝ่ามือ<br>
  [๓๙๕] ยกแผ่นดินแล้ว วางไว้ที่ฝ่ามือ<br>
  เหมือนเด็กหนุ่มดึงไส้หญ้าป้อง<br>
  [๓๙๖] ใช้ฝ่ามือปิดครอบจักรวาลแล้ว<br>
  บันดาลหยาดฝนสีต่าง ๆ ให้ตกลงที่ศีรษะบ่อย ๆ<br>
  [๓๙๗] ทำพื้นพสุธาให้เป็นครก ทำก้อนกรวดให้เป็นข้าวเปลือก<br>
  ทำภูเขาสิเนรุให้เป็นสาก<br>
  แล้วตำอยู่เหมือนนางกุมาริกาซ้อมข้าว<br>
  [๓๙๘] หม่อมฉันมีนามว่าอุบลวรรณา<br>
  เป็นธิดาของพระพุทธองค์ผู้ประเสริฐที่สุด<br>
  มีความชำนาญในอภิญญาทั้งหลาย<br>
  เป็นผู้ปฏิบัติตามคำสั่งสอนของพระองค์<br>
  [๓๙๙] หม่อมฉันผู้มีจักษุแสดงฤทธิ์ต่าง ๆ<br>
  ถวายพระองค์ทรงเป็นผู้นำสัตว์โลก<br>
  ประกาศนามและโคตรแล้วขอกราบพระยุคลบาท<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๔๐ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๙. อุปปลวัณณาเถริยาปทาน<br>
  [๔๐๐] ข้าแต่พระมหามุนี หม่อมฉันเป็นผู้มีความชำนาญในฤทธิ์<br>
  ในทิพพโสตธาตุและในเจโตปริยญาณ<br>
  [๔๐๑] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๔๐๒] อัตถปฏิสัมภิทาญาณ ธัมมปฏิสัมภิทาญาณ<br>
  นิรุตติปฏิสัมภิทาญาณ<br>
  และปฏิภาณปฏิสัมภิทาญาณของหม่อมฉัน<br>
  บริสุทธิ์ไพบูลย์ตามสภาวะแห่งพระองค์<br>
  ผู้แสวงหาคุณอันยิ่งใหญ่<br>
  [๔๐๓] ข้าแต่พระมหามุนี อธิการเป็นอันมากของหม่อมฉัน<br>
  อันหม่อมฉันผู้เสร็จสงครามแสดงแล้ว(กระทำแล้ว)<br>
  แด่พระชินเจ้าผู้ประเสริฐทั้งหลายในปางก่อน<br>
  เพื่อประโยชน์แก่พระองค์<br>
  [๔๐๔] ข้าแต่พระมหามุนี<br>
  ขอพระองค์ทรงระลึกถึงกุศลกรรมของหม่อมฉัน<br>
  ที่หม่อมฉันกระทำแล้วในปางก่อน<br>
  ข้าแต่พระมหาวีระ<br>
  หม่อมฉันสั่งสมบุญไว้แล้วเพื่อประโยชน์แก่พระองค์<br>
  [๔๐๕] ข้าแต่พระมหาวีระ พระองค์ทรงเว้นอนาจาร<br>
  ในสถานที่ไม่ควร อบรมพระญาณให้แก่กล้าอยู่<br>
  หม่อมฉันได้สละชีวิตที่สูงสุดเพื่อประโยชน์แก่พระองค์<br>
  [๔๐๖] ข้าแต่พระมหามุนี หม่อมฉันได้ถวายชีวิต<br>
  ของหม่อมฉันหลายหมื่นโกฏิกัป<br>
  แม้ตัวหม่อมฉัน หม่อมฉันก็ได้สละแล้ว<br>
  เพื่อประโยชน์แก่พระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๔๑ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๙. อุปปลวัณณาเถริยาปทาน<br>
  [๔๐๗] ครั้งนั้น บริษัททั้งหมดมีความพิศวงยิ่งนัก<br>
  จึงได้พากันประนมมือเหนือศีรษะ พูดว่า<br>
  ‘ข้าแต่พระแม่เจ้า อย่างไร พระแม่เจ้าจึงมีความบากบั่น มีฤทธิ์<br>
  หาสิ่งใดเปรียบปานมิได้’<br>
  [๔๐๘] ในกัปที่ ๑๐๐,๐๐๐ นับจากกัปนี้ไป<br>
  ครั้งนั้น ข้าพเจ้าเป็นนางนาคกัญญามีนามว่าวิมลา<br>
  หมู่นาคยกย่องว่า เป็นผู้ประเสริฐกว่าพวกนางนาคกัญญา<br>
  [๔๐๙] พญานาคชื่อมโหรคะ<br>
  เลื่อมใสในศาสนาของพระชินเจ้า<br>
  ทูลนิมนต์พระพุทธเจ้าพระนามว่าปทุมุตตระ<br>
  ผู้ทรงมีเดชานุภาพมาก พร้อมทั้งพระสาวก<br>
  [๔๑๐] ตกแต่งมณฑปแก้ว บัลลังก์แก้ว<br>
  โปรยทรายแก้ว เครื่องอุปโภคแก้ว<br>
  [๔๑๑] และตกแต่งหนทางประดับด้วยธงแก้ว<br>
  พญานาคนั้นบรรเลงดนตรี<br>
  ต้อนรับพระสัมมาสัมพุทธเจ้า<br>
  [๔๑๒] พระสัมมาสัมพุทธเจ้าผู้ทรงเป็นผู้นำสัตว์โลก<br>
  ทรงแผ่ขยายบริษัท ๔ ประทับนั่งบนอาสนะ<br>
  อันประเสริฐในภพของพญานาคชื่อมโหรคะ<br>
  [๔๑๓] พญานาคได้ถวายข้าวน้ำ<br>
  ขาทนียะและโภชนียาหารอย่างดี ๆ มีราคามาก<br>
  แด่พระผู้มีพระภาคผู้มีพระยศใหญ่<br>
  [๔๑๔] พระสัมมาสัมพุทธเจ้าพระองค์นั้น<br>
  ครั้นเสวยเสร็จแล้วทรงล้างบาตร<br>
  ได้ทรงทำการอนุโมทนาอันสมควร<br>
  โดยอุบายอันแยบคายว่า ‘นางนาคกัญญาจงเป็นผู้มีฤทธิ์มาก’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๔๒ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๙. อุปปลวัณณาเถริยาปทาน<br>
  [๔๑๕] นางนาคกัญญา เห็นพระสัพพัญญู<br>
  ผู้เบิกบาน มีพระยศมาก<br>
  จึงทำจิตให้เลื่อมใส ทำใจให้มั่นคงต่อพระศาสดา<br>
  [๔๑๖] ครั้งนั้น พระมหาวีระพระนามว่าปทุมุตตระ<br>
  ทรงทราบวาระจิตของหม่อมฉันแล้ว<br>
  ทรงแสดงภิกษุณีรูปหนึ่งด้วยฤทธิ์<br>
  [๔๑๗] ภิกษุณีรูปนั้นมีความแกล้วกล้าแสดงฤทธิ์ได้หลายอย่าง<br>
  หม่อมฉันเกิดปีติปราโมทย์ได้กราบทูลพระศาสดาว่า<br>
  [๔๑๘] ‘หม่อมฉันได้เห็นฤทธิ์ทั้งหลายที่ภิกษุณีรูปนี้แสดงแล้ว<br>
  ข้าแต่พระธีรเจ้า อย่างไร ภิกษุณีรูปนั้นจึงเป็นผู้แกล้วกล้าดีในฤทธิ์’<br>
  [๔๑๙] (พระผู้มีพระภาคพระองค์นั้นตรัสตอบว่า)<br>
  ‘ภิกษุณีรูปนั้นเป็นธิดาที่เกิดจากโอษฐ์ของเรา<br>
  ปฏิบัติตามคำสั่งสอนของเรา มีฤทธิ์มาก มีความแกล้วกล้าดีในฤทธิ์’<br>
  [๔๒๐] หม่อมฉันได้ฟังพระพุทธพจน์แล้ว<br>
  มีความยินดีได้กราบทูลอย่างนี้ว่า<br>
  ‘แม้หม่อมฉันก็ขอเป็นผู้มีความแกล้วกล้าในฤทธิ์เช่นนั้น<br>
  [๔๒๑] ข้าแต่พระองค์ผู้ทรงเป็นผู้นำสัตว์โลก<br>
  หม่อมฉันเบิกบานโสมนัส มีใจสูงสุดถึงที่แล้ว<br>
  ขอให้ได้เป็นเช่นภิกษุณีรูปนี้ในอนาคตกาลเถิด’<br>
  [๔๒๒] หม่อมฉันตกแต่งบัลลังก์แก้วมณี<br>
  และมณฑปที่ผุดผ่องแล้ว<br>
  ทูลนิมนต์พระผู้นำสัตว์โลกพร้อมทั้งพระสงฆ์<br>
  ให้เสวยและฉันข้าวน้ำจนอิ่มหนำ<br>
  [๔๒๓] แล้วได้ใช้ดอกอุบลที่มีชื่อว่าอรุณ<br>
  ซึ่งเป็นดอกไม้อันประเสริฐของพวกนาค<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๔๓ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๙. อุปปลวัณณาเถริยาปทาน<br>
  บูชาพระพุทธเจ้าผู้ทรงเป็นผู้นำสัตว์โลก<br>
  โดยตั้งความปรารถนาไว้ว่า<br>
  ‘ขอให้ผิวพรรณของข้าพเจ้าจงเป็นเช่นนี้เถิด’<br>
  [๔๒๔] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  ข้าพเจ้าละกายนาคแล้ว<br>
  จึงได้ไปเกิดในสวรรค์ชั้นดาวดึงส์<br>
  [๔๒๕] จุติจากภพนั้นแล้วก็มาเกิดในหมู่มนุษย์<br>
  ได้ถวายบิณฑบาตที่ใช้ดอกอุบลปิดแด่พระสยัมภู<br>
  [๔๒๖] ในกัปที่ ๙๑ นับจากกัปนี้ไป<br>
  พระพุทธเจ้าพระนามว่าวิปัสสี<br>
  ผู้ทรงเป็นผู้นำ ผู้มีพระเนตรงาม<br>
  มีพระจักษุในธรรมทั้งปวง เสด็จอุบัติขึ้นแล้ว<br>
  [๔๒๗] ครั้งนั้น หม่อมฉันเป็นธิดาของเศรษฐี<br>
  ในกรุงพาราณสีที่ประเสริฐสุด<br>
  ได้ทูลนิมนต์พระสัมมาสัมพุทธเจ้า<br>
  ผู้ทรงเป็นผู้นำสัตว์โลกพร้อมทั้งพระสงฆ์<br>
  [๔๒๘] ถวายมหาทานและบูชาพระพุทธเจ้าผู้ทรงเป็นผู้นำวิเศษ<br>
  ด้วยดอกอุบลเป็นอันมากแล้ว<br>
  ได้ปรารถนาให้มีผิวพรรณงามเหมือนดอกอุบลเหล่านั้น<br>
  [๔๒๙] ในภัทรกัปนี้ พระพุทธเจ้าผู้เป็นเผ่าพันธุ์ของพราหมณ์<br>
  มีพระยศใหญ่ พระนามว่ากัสสปะ ตามพระโคตร<br>
  ประเสริฐกว่าเจ้าลัทธิทั้งหลาย เสด็จอุบัติขึ้นแล้ว<br>
  [๔๓๐] ครั้งนั้น พระเจ้ากาสีพระนามว่ากิกี<br>
  เป็นใหญ่กว่านรชนในกรุงพาราณสีที่ประเสริฐสุด<br>
  ทรงเป็นอุปัฏฐากของพระพุทธเจ้าผู้แสวงหาคุณอันยิ่งใหญ่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๔๔ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๙. อุปปลวัณณาเถริยาปทาน<br>
  [๔๓๑] หม่อมฉันเป็นธิดาคนที่ ๒ ของพระองค์ มีนามปรากฏว่า<br>
  สมณีคุตตา ได้ฟังธรรมของพระชินเจ้าผู้เลิศแล้ว<br>
  พอใจการบรรพชา<br>
  [๔๓๒] แต่พระชนกนาถมิได้ทรงอนุญาตให้หม่อมฉันทั้งหลายบวช<br>
  ครั้งนั้น หม่อมฉันทั้งหลายไม่เกียจคร้านครองเรือนอยู่ ๒๐,๐๐๐ ปี<br>
  [๔๓๓] พระราชกัญญาทั้ง ๗ พระองค์<br>
  มีความสุข ประพฤติพรหมจรรย์ตั้งแต่ยังเป็นกุมารี<br>
  เพลิดเพลินยินดีอุปัฏฐากพระพุทธเจ้า<br>
  [๔๓๔] คือ (๑) พระนางสมณี (๒) พระนางสมณคุตตา<br>
  (๓) พระนางภิกษุณี (๔) พระนางภิกขุทาสิกา<br>
  (๕) พระนางธรรมา (๖) พระนางสุธรรมา<br>
  (๗) พระนางสังฆทาสิกา<br>
  [๔๓๕] (พระราชธิดาทั้ง ๗ นั้น ได้กลับชาติมาเกิด)<br>
  คือ หม่อมฉัน ๑ พระเขมาเถรีผู้มีปัญญา ๑<br>
  พระปฏาจาราเถรี ๑ พระกุณฑลเกสีเถรี ๑<br>
  พระกีสาโคตมีเถรี ๑ พระธรรมทินนาเถรี ๑<br>
  และคนที่ ๗ เป็นวิสาขามหาอุบาสิกา<br>
  [๔๓๖] ด้วยกรรมทั้งหลายที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้วจึงได้ไปเกิดในสวรรค์ชั้นดาวดึงส์<br>
  [๔๓๗] หม่อมฉันจุติจากสวรรค์ชั้นดาวดึงส์นั้นแล้ว<br>
  มาเกิดในตระกูลใหญ่ในหมู่มนุษย์<br>
  ได้ถวายผ้าอย่างดีมีสีเหลือง เนื้อเกลี้ยงแก่พระอรหันต์องค์หนึ่ง<br>
  [๔๓๘] จุติจากอัตภาพนั้นแล้ว<br>
  ได้ไปเกิดในตระกูลพราหมณมหาศาลในอริฏฐบุรี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๔๕ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๙. อุปปลวัณณาเถริยาปทาน<br>
  เป็นธิดาของพราหมณ์ชื่อติริฏิวัจฉะ<br>
  มีชื่อว่าอุมมาทันตี มีสิริโฉมงดงามเป็นที่จูงใจให้หลงใหล<br>
  [๔๓๙] จุติจากอัตภาพนั้นแล้ว ได้ไปเกิดในตระกูลหนึ่ง<br>
  ที่ไม่ค่อยมีความอุดมสมบูรณ์มากนักในชนบท<br>
  รักษาข้าวสาลีในครั้งนั้น<br>
  [๔๔๐] หม่อมฉันเห็นพระปัจเจกพุทธเจ้าองค์หนึ่ง<br>
  ได้ถวายข้าวตอก ๕๐๐ ดอก ห่อด้วยดอกปทุม<br>
  ปรารถนามีบุตร ๕๐๐ คน<br>
  [๔๔๑] เมื่อหม่อมฉันปรารถนาบุตรจำนวนเท่านั้นแล้ว<br>
  ได้ถวายน้ำผึ้งแด่พระสยัมภู<br>
  จุติจากอัตภาพนั้นแล้ว<br>
  ได้เกิดภายในดอกบัวในป่า<br>
  [๔๔๒] ได้เป็นพระมเหสีของพระเจ้ากาสี เป็นผู้ที่ประชาชนสักการบูชา<br>
  ได้ให้กำเนิดพระราชบุตรครบ ๕๐๐ องค์<br>
  [๔๔๓] เมื่อพระราชบุตรเหล่านั้นทรงเจริญวัยแล้ว<br>
  ทรงเล่นน้ำ ได้เห็นดอกบัวที่ร่วงโรยไป<br>
  ก็ได้สำเร็จเป็นพระปัจเจกพุทธเจ้า<br>
  [๔๔๔] หม่อมฉันนั้น เมื่อต้องพลัดพรากจากบุตรผู้ประเสริฐเหล่านั้น<br>
  ก็มีความเศร้าโศก จุติจากอัตภาพนั้นแล้ว<br>
  ได้ไปเกิดในหมู่บ้านข้างภูเขาอิสิคิลิ<br>
  [๔๔๕] เมื่อหม่อมฉันทราบว่า บุตรเป็นพระปัจเจกพุทธเจ้า<br>
  ได้ถือข้าวยาคูไปเพื่อบุตรและเพื่อตนเอง<br>
  ได้เห็นพระปัจเจกพุทธเจ้า ๘ องค์<br>
  [๔๔๖] เข้าไปสู่บ้านเพื่อภิกษาหาร ก็ระลึกถึงบุตรขึ้นมา<br>
  ธารน้ำนมของหม่อมฉันก็หลั่งไหลออกเพราะความรักบุตร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๔๖ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๙. อุปปลวัณณาเถริยาปทาน<br>
  [๔๔๗] หม่อมฉันมีความเลื่อมใส ได้ถวายข้าวยาคูด้วยมือของตน<br>
  แก่พระปัจเจกพุทธเจ้าเหล่านั้น<br>
  หม่อมฉันจุติจากอัตภาพนั้นแล้ว<br>
  ไปเกิดในสวนนันทวันบนสวรรค์ชั้นดาวดึงส์<br>
  [๔๔๘] ข้าแต่พระมหาวีระ<br>
  หม่อมฉันเวียนว่ายตายเกิดอยู่ในภพน้อยภพใหญ่<br>
  ได้เสวยสุขและทุกข์และได้สละชีวิตเพื่อประโยชน์แก่พระองค์<br>
  [๔๔๙] หม่อมฉันมีทุกข์ก็มาก มีสมบัติก็หลายชนิด<br>
  ดังที่กราบทูลมานี้ เมื่อถึงภพสุดท้าย หม่อมฉันเกิดในกรุงสาวัตถี<br>
  [๔๕๐] ในตระกูลเศรษฐีมีทรัพย์มาก<br>
  ประกอบด้วยสุขสมบัติ มีความรุ่งเรืองด้วยรัตนะต่าง ๆ<br>
  ให้สำเร็จสิ่งที่ปรารถนาทุกอย่าง<br>
  [๔๕๑] เป็นผู้ที่ประชุมชนสักการบูชา<br>
  นับถือและยำเกรง ประกอบด้วยสิริรูป<br>
  อันชนในตระกูลทั้งหลายสักการะอย่างยิ่ง<br>
  [๔๕๒] หม่อมฉันเป็นหญิงที่น่าปรารถนายิ่งนัก<br>
  ด้วยสิริคือรูปสมบัติและโภคสมบัติ<br>
  บุตรเศรษฐีทั้งหลายและบริวารของตนจำนวนมากต่างปรารถนา<br>
  [๔๕๓] หม่อมฉันละเรือน ออกบวชเป็นบรรพชิต<br>
  ยังไม่ถึงกึ่งเดือนก็ได้บรรลุสัจจะ ๔<br>
  [๔๕๔] หม่อมฉันเนรมิตรถเป็นสี่เหลี่ยมจัตุรัสได้ด้วยฤทธิ์<br>
  ขอกราบพระยุคลบาทของพระพุทธเจ้า<br>
  ผู้ทรงเป็นที่พึ่งของโลกผู้มีพระสิริ<br>
  [๔๕๕] (พญามารมากล่าวกับหม่อมฉันว่า)<br>
  ‘ท่านเข้ามายังต้นไม้ชั้นเลิศที่มีดอกแย้มบานดีแล้ว<br>
  ยืนอยู่เพียงผู้เดียวที่โคนต้นสาละ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๔๗ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๙. อุปปลวัณณาเถริยาปทาน<br>
  ไม่มีใครเป็นเพื่อน ท่านผู้โง่เขลา<br>
  ท่านไม่กลัวพวกนักเลงดอกหรือ’<br>
  [๔๕๖] หม่อมฉันกล่าวว่า ‘ถึงพวกนักเลงตั้ง ๑๐๐,๐๐๐ คนมาในที่นี้<br>
  พึงเป็นเหมือนกับท่านนี้ ก็ทำขนของเราให้เอนให้ไหวไม่ได้<br>
  พญามาร ท่านเพียงผู้เดียวจักทำอะไรเราได้<br>
  [๔๕๗] เรานี้จักหายตัวไปก็ได้ หรือว่าเข้าไปในท้องของท่านก็ได้<br>
  ท่านจักมองไม่เห็นเราผู้ยืนอยู่ที่ระหว่างคิ้วของท่าน<br>
  [๔๕๘] เรามีความชำนาญในเรื่องจิต อิทธิบาทเราก็เจริญดีแล้ว<br>
  พ้นจากสรรพกิเลสเครื่องผูกทั้งปวง<br>
  พญามาร เรามิได้เกรงกลัวท่าน<br>
  [๔๕๙] กามทั้งหลายเปรียบด้วยหอกและหลาว<br>
  แม้ขันธ์ทั้งหลาย๑ก็คล้ายกองไฟ<br>
  ท่านกล่าวถึงความยินดีในกาม<br>
  บัดนี้ เราไม่มีความยินดีในกาม<br>
  [๔๖๐] ความเพลิดเพลินในอารมณ์ทั้งปวงเรากำจัดได้หมดแล้ว<br>
  กองแห่งความมืด๒เราก็ทำลายได้แล้ว<br>
  มารผู้มีบาป ท่านจงรู้อย่างนี้ ท่านถูกเรากำจัดแล้ว’<br>
  [๔๖๑] พระชินเจ้าผู้ทรงเป็นผู้นำวิเศษ<br>
  ทรงพอพระทัยในคุณสมบัตินั้น<br>
  จึงทรงตั้งหม่อมฉันไว้ในเอตทัคคะในบริษัททั้งหลายว่า<br>
  ‘อุบลวรรณาภิกษุณีเป็นผู้ประเสริฐสุด<br>
  แห่งภิกษุณีทั้งหลายผู้มีฤทธิ์’<br><br>เชิงอรรถ :<br>
  ๑ ขันธ์ทั้งหลาย หมายถึงขันธ์ ๕ คือ รูปขันธ์ เวทนาขันธ์ สัญญาขันธ์ สังขารขันธ์
  และวิญญาณขันธ์<br>
  (ที.ปา. (แปล) ๑๑/๓๑๕/๒๙๙-๓๐๐)<br>
  ๒ กองแห่งความมืด ในที่นี้หมายถึงโมหะ (ความหลง) (ขุ.เถรี.อ. ๓/๑๒,๔๓,๖๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๔๘ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๙. อุปปลวัณณาเถริยาปทาน<br>
  [๔๖๒] พระศาสดาหม่อมฉันก็ปรนนิบัติแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  ภาระอันหนักหม่อมฉันก็ปลงลงได้แล้ว<br>
  ตัณหาที่นำไปสู่ภพหม่อมฉันก็ถอนได้แล้ว<br>
  [๔๖๓] กุลบุตรกุลธิดาออกจากเรือนบวชเป็นบรรพชิตเพื่อประโยชน์ใด<br>
  ประโยชน์นั้นคือความสิ้นสังโยชน์ทั้งปวง<br>
  หม่อมฉันได้บรรลุแล้วโดยลำดับ<br>
  [๔๖๔] ทายกทั้งหลายน้อมปัจจัย คือ จีวร บิณฑบาต เสนาสนะ<br>
  และคิลานปัจจัยเภสัชบริขาร เข้ามาครั้งละหลายพันโดยรอบ<br>
  [๔๖๕] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๔๖๖] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๔๖๗] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระอุบลวรรณาภิกษุณีได้ภาษิตคาถาเหล่านี้ ด้วยประการฉะนี้<br>
  อุปปลวัณณาเถริยาปทานที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๔๙ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๑๐. ปฏาจาราเถริยาปทาน<br>
  ๑๐. ปฏาจาราเถริยาปทาน<br>
  ประวัติในอดีตชาติของพระปฏาจาราเถรี<br>
  (พระปฏาจาราเถรี เมื่อจะประกาศประวัติในอดีตชาติของตน จึงกล่าวว่า)<br>
  [๔๖๘] พระชินเจ้าพระนามว่าปทุมุตตระ<br>
  ผู้ถึงความสำเร็จแห่งธรรมทั้งปวง ทรงเป็นผู้นำ<br>
  เสด็จอุบัติขึ้นแล้วในกัปที่ ๑๐๐,๐๐๐ นับจากกัปนี้ไป<br>
  [๔๖๙] ครั้งนั้น หม่อมฉันเกิดในตระกูลเศรษฐี<br>
  มีความรุ่งเรืองด้วยรัตนะต่าง ๆ ในกรุงหงสวดี<br>
  เป็นผู้เพียบพร้อมด้วยความสุขมาก<br>
  [๔๗๐] หม่อมฉันได้เข้าเฝ้าพระมหาวีระพระองค์นั้นแล้ว<br>
  ได้ฟังพระธรรมเทศนา แต่นั้นหม่อมฉันเกิดความเลื่อมใส<br>
  ได้ถึงพระชินเจ้าเป็นสรณะ<br>
  [๔๗๑] ครั้งนั้น พระชินเจ้าผู้ทรงเป็นผู้นำ<br>
  ทรงสรรเสริญภิกษุณีรูปหนึ่งผู้มีหิริ ผู้คงที่<br>
  คล่องแคล่วในกิจที่ควรและไม่ควรว่า<br>
  เป็นผู้เลิศกว่าภิกษุณีทั้งหลายผู้ทรงวินัย<br>
  [๔๗๒] ครั้งนั้น หม่อมฉันมีจิตเบิกบาน หวังตำแหน่งนั้น<br>
  จึงทูลนิมนต์พระทศพลผู้ทรงเป็นผู้นำสัตว์โลก<br>
  พร้อมทั้งพระสงฆ์<br>
  [๔๗๓] ให้เสวยและฉันตลอด ๗ วัน ถวายบาตรและจีวรแล้ว<br>
  ซบศีรษะลงแทบพระยุคลบาท แล้วได้กราบทูลคำนี้ว่า<br>
  [๔๗๔] ‘ข้าแต่พระธีรมุนี ผู้ทรงเป็นผู้นำสัตว์โลก<br>
  ภิกษุณีรูปใด ที่พระองค์ทรงสรรเสริญในตำแหน่งที่เลิศ<br>
  ในวันที่ ๘ แต่นี้ ถ้าตำแหน่งนั้นจะสำเร็จแก่หม่อมฉัน<br>
  หม่อมฉันจักเป็นเช่นนั้น’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๕๐ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๑๐. ปฏาจาราเถริยาปทาน<br>
  [๔๗๕] ครั้งนั้น พระศาสดาได้ตรัสกับหม่อมฉันว่า<br>
  ‘นางผู้เจริญ อย่ากลัวเลย จงเบาใจเถิด<br>
  เธอจักได้ตำแหน่งนั้นสมความปรารถนาในอนาคตกาล<br>
  [๔๗๖] ในกัปที่ ๑๐๐,๐๐๐ นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๔๗๗] สตรีผู้นี้จักมีนามว่าปฏาจารา<br>
  เป็นธรรมทายาท เป็นโอรสที่ธรรมเนรมิต<br>
  จักเป็นสาวิกาของพระศาสดาพระองคนั้น’<br>
  [๔๗๘] ครั้งนั้น หม่อมฉันเป็นผู้เบิกบาน มีจิตประกอบด้วยเมตตา<br>
  ปรนนิบัติพระชินเจ้าผู้ทรงเป็นผู้นำสัตว์โลก<br>
  พร้อมทั้งพระสงฆ์จนตลอดชีวิต<br>
  [๔๗๙] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๔๘๐] ในภัทรกัปนี้ พระพุทธเจ้าผู้เป็นเผ่าพันธุ์ของพราหมณ์<br>
  มีพระยศยิ่งใหญ่พระนามว่ากัสสปะ ตามพระโคตร<br>
  ประเสริฐกว่าเจ้าลัทธิทั้งหลายเสด็จอุบัติขึ้นแล้ว<br>
  [๔๘๑] ครั้งนั้น พระเจ้ากาสีพระนามว่ากิกี<br>
  เป็นใหญ่กว่านรชนในกรุงพาราณสีที่ประเสริฐสุด<br>
  ทรงเป็นอุปัฏฐากของพระพุทธเจ้า ผู้แสวงหาคุณอันยิ่งใหญ่<br>
  [๔๘๒] หม่อมฉันเป็นธิดาคนที่ ๓ ของพระองค์<br>
  มีนามปรากฏว่าภิกษุณี<br>
  ได้ฟังธรรมของพระชินเจ้าผู้เลิศแล้วพอใจการบรรพชา<br>
  [๔๘๓] แต่พระชนกนาถมิได้ทรงอนุญาตให้หม่อมฉันทั้งหลายบวช<br>
  ครั้งนั้น หม่อมฉันทั้งหลายไม่เกียจคร้านครองเรือนอยู่ ๒๐,๐๐๐ ปี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๕๑ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๑๐. ปฏาจาราเถริยาปทาน<br>
  [๔๘๔] พระราชกัญญาทั้ง ๗ พระองค์<br>
  มีความสุข ประพฤติพรหมจรรย์ตั้งแต่ยังเป็นกุมารี<br>
  เพลิดเพลินยินดีอุปัฏฐากพระพุทธเจ้า<br>
  [๔๘๕] คือ (๑) พระนางสมณี (๒) พระนางสมณคุตตา<br>
  (๓) พระนางภิกษุณี (๔) พระนางภิกขุทาสิกา<br>
  (๕) พระนางธรรมา (๖) พระนางสุธรรมา<br>
  (๗) พระนางสังฆทาสิกา<br>
  [๔๘๖] (พระราชธิดาทั้ง ๗ นั้นได้กลับชาติมาเกิด)<br>
  คือ หม่อมฉัน ๑ พระอุบลวรรณาเถรี ๑<br>
  พระเขมาเถรี ๑ พระภัทราภิกษุณีเถรี ๑<br>
  พระกีสาโคตมีเถรี ๑ พระธรรมทินนาเถรี ๑<br>
  และคนที่ ๗ เป็นวิสาขามหาอุบาสิกา<br>
  [๔๘๗] ด้วยกรรมทั้งหลายที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๔๘๘] บัดนี้ เป็นภพสุดท้าย หม่อมฉันเกิดในตระกูลเศรษฐี<br>
  ในกรุงสาวัตถีที่เจริญมั่งคั่ง กว้างขวาง มีทรัพย์มาก<br>
  [๔๘๙] เมื่อหม่อมฉันเจริญวัยเป็นสาว<br>
  ได้ตกอยู่ในอำนาจของวิตก<br>
  พบบุรุษชาวชนบทผู้หนึ่งแล้วได้ตามไปอยู่กับเขา<br>
  [๔๙๐] หม่อมฉันคลอดบุตรคนที่หนึ่ง ตั้งครรภ์บุตรคนที่ ๒<br>
  เมื่อนั้น หม่อมฉันปรารถนาว่าจะไปเยี่ยมมารดาบิดา<br>
  [๔๙๑] ครั้งนั้น หม่อมฉันมิได้บอกสามี เมื่อสามีของหม่อมฉันไม่อยู่<br>
  หม่อมฉันคนเดียวออกจากเรือน<br>
  จะเดินทางไปยังกรุงสาวัตถีที่ประเสริฐสุด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๕๒ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๑๐. ปฏาจาราเถริยาปทาน<br>
  [๔๙๒] ภายหลังสามีของหม่อมฉันตามมาทันที่หนทาง<br>
  ขณะนั้น ลมกรรมชวาต๑แสนจะทารุณเกิดขึ้นแก่หม่อมฉัน<br>
  [๔๙๓] ครั้งนั้น มหาเมฆก็เกิดขึ้นในเวลาที่หม่อมฉันจะคลอด<br>
  สามีไปหาเครื่องกำบังแต่ถูกงูกัดตาย<br>
  [๔๙๔] ครั้งนั้น หม่อมฉันมีทุกข์เพราะการคลอด หมดที่พึ่ง<br>
  เป็นคนกำพร้า เดินไปเห็นแม่น้ำน้อยแห่งหนึ่ง<br>
  ซึ่งมีน้ำเต็มเปี่ยม เป็นที่อยู่อาศัยของนกเหยี่ยว<br>
  [๔๙๕] หม่อมฉันอุ้มลูกคนเล็ก ข้ามไปที่ฝั่งโน้นคนเดียว<br>
  ให้ลูกคนเล็กดื่มนมจนอิ่มแล้ว<br>
  ประสงค์ที่จะนำบุตรอีกคนหนึ่ง (คนโต) ให้ข้ามมา<br>
  [๔๙๖] จึงย้อนกลับมา เหยี่ยวตัวหนึ่งโฉบลูกคนเล็กที่ร้องไห้จ้าไป<br>
  บุตรคนโตกระแสน้ำก็พัดไป<br>
  หม่อมฉันนั้นเปี่ยมไปด้วยความเศร้าโศกเหลือประมาณ<br>
  [๔๙๗] จึงเดินทางต่อไปยังกรุงสาวัตถี ได้ฟังข่าวว่า<br>
  ญาติของตน (มารดา บิดาและพี่ชาย) ตายแล้ว<br>
  เวลานั้น หม่อมฉันอัดอั้นตันใจด้วยความเศร้าโศก<br>
  เปี่ยมด้วยความโสกาดูรอย่างใหญ่หลวง ได้กล่าวว่า<br>
  [๔๙๘] ‘ลูก ๒ คนก็ตายเสียแล้ว สามีของเราก็ตายในป่า<br>
  มารดาบิดาและพี่ชายของเรา<br>
  ก็ถูกเผาอยู่ที่เชิงตะกอนเดียวกัน’<br>
  [๔๙๙] ครั้งนั้น หม่อมฉันทั้งซูบผอม ทั้งเหลืองซีด<br>
  ไม่มีที่พึ่ง ตรอมใจอยู่ทุกวัน เมื่อหม่อมฉันกระเซอะกระเซิงไป<br>
  ได้พบพระผู้มีพระภาคผู้ทรงเป็นสารถีฝึกนรชน<br><br>เชิงอรรถ :<br>
  ๑ ลมกรรมชวาต หมายถึงลมเกิดแต่กรรมคือลมเกิดในครรภ์เวลาคลอดบุตร ได้แก่ ลมเบ่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๕๓ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] ๑๐. ปฏาจาราเถริยาปทาน<br>
  [๕๐๐] ลำดับนั้น พระศาสดาได้ตรัสกับหม่อมฉันว่า<br>
  ‘เธออย่าเศร้าโศกถึงบุตรเลย<br>
  จงผ่อนคลายบ้างเถิด จงแสวงหาตนเองเถิด<br>
  จะเดือดร้อนอย่างไร้ประโยชน์ไปทำไม<br>
  [๕๐๑] บุตร ธิดา ญาติและพวกพ้อง<br>
  มีไว้เพื่อต้านทานคนผู้ถึงที่ตายไม่ได้เลย<br>
  บรรดาหมู่ญาติ ผู้ที่จะต้านทานได้ก็ไม่มี’<br>
  [๕๐๒] หม่อมฉันได้ฟังพระดำรัสของพระมุนีนั้นแล้ว<br>
  ได้บรรลุโสดาปัตติผล<br>
  บวชแล้วไม่นานก็ได้บรรลุอรหัตตผล<br>
  [๕๐๓] หม่อมฉันเป็นผู้มีความชำนาญในฤทธิ์<br>
  ในทิพพโสตธาตุและเจโตปริยญาณ<br>
  เป็นผู้ปฏิบัติตามคำสั่งสอนของพระศาสดา<br>
  [๕๐๔] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  หม่อมฉันทำอาสวะทั้งปวงให้สิ้นไปแล้ว<br>
  เป็นผู้บริสุทธิ์สะอาดปราศจากมลทิน<br>
  [๕๐๕] ครั้งนั้น หม่อมฉันเรียนวินัยทั้งปวง<br>
  ในสำนักของพระผู้ทรงรู้เห็นธรรมทั้งปวง<br>
  และกล่าวอธิบายพระวินัยทั้งปวงได้อย่างพิสดารตามเป็นจริง<br>
  [๕๐๖] พระชินเจ้าทรงพอพระทัยในคุณสมบัตินั้น<br>
  จึงทรงตั้งหม่อมฉันไว้ในตำแหน่งเอตทัคคะว่า<br>
  ‘ปฏาจาราภิกษุณีเพียงผู้เดียวเลิศกว่าภิกษุณีทั้งหลายผู้ทรงวินัย’<br>
  [๕๐๗] พระศาสดาหม่อมฉันก็ปรนนิบัติแล้ว<br>
  คำสั่งสอนของพระพุทธเจ้า หม่อมฉันก็ทำสำเร็จแล้ว<br>
  ภาระอันหนักหม่อมฉันก็ปลงลงได้แล้ว<br>
  ตัณหาที่นำไปสู่ภพหม่อมฉันก็ถอนได้แล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๕๔ }</span></p><hr><p>
  พระสุตตันตปิฎก ขุททกนิกาย อปทาน [๒. เอกูโปสถิกวรรค] รวมอปทานที่มีในวรรคนี้<br>
  [๕๐๘] กุลบุตรกุลธิดาออกจากเรือนบวชเป็นบรรพชิตเพื่อประโยชน์ใด<br>
  ประโยชน์นั้นคือความสิ้นสังโยชน์ทั้งปวง<br>
  หม่อมฉันได้บรรลุแล้วโดยลำดับ<br>
  [๕๐๙] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๕๑๐] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๕๑๑] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า ปฏาจาราภิกษุณีได้ภาษิตคาถาเหล่านี้ ด้วยประการฉะนี้<br>
  ปฏาจาราเถริยาปทานที่ ๑๐ จบ<br>
  เอกูโปสถิกวรรคที่ ๒ จบบริบูรณ์</p>
<p> รวมอปทานที่มีในวรรคนี้ คือ<br>
<br>
   ๑. เอกูโปสถิกาเถริยาปทาน  ๒. สลฬปุปผิกาเถริยาปทาน<br>
   ๓. โมทกทายิกาเถริยาปทาน  ๔. เอกาสนทายิกาเถริยาปทาน<br>
   ๕. ปัญจทีปทายิกาเถริยาปทาน  ๖. นฬมาลิกาเถริยาปทาน<br>
   ๗. มหาปชาบดีโคตมีเถริยาปทาน   ๘. เขมาเถริยาปทาน<br>
   ๙. อุปปลวัณณาเถริยาปทาน ๑๐. ปฏาจาราเถริยาปทาน<br>
  <br>
  ในวรรคนี้ บัณฑิตนับจำนวนคาถาได้ ๕๐๙ คาถา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๕๕ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑. กุณฑลเกสีเถริยาปทาน<br>
  ๓. กุณฑลเกสีวรรค<br>
  หมวดว่าด้วยพระเถรีชื่อกุณฑลเกสีเป็นต้น<br>
  ๑. กุณฑลเกสีเถริยาปทาน<br>
  ประวัติในอดีตชาติของพระกุณฑลเกสีเถรี<br>
  (พระกุณฑลเกสีเถรี เมื่อจะประกาศประวัติในอดีตชาติของตน จึงกล่าวว่า)<br>
  [๑] พระชินเจ้าพระนามว่าปทุมุตตระ<br>
  ผู้ถึงความสำเร็จแห่งธรรมทั้งปวง ทรงเป็นผู้นำ<br>
  เสด็จอุบัติขึ้นแล้วในกัปที่ ๑๐๐,๐๐๐ นับจากกัปนี้ไป<br>
  [๒] ครั้งนั้น หม่อมฉันเกิดในตระกูลเศรษฐี<br>
  ที่มีความรุ่งเรืองด้วยรัตนะต่าง ๆ ในกรุงหงสวดี<br>
  เป็นผู้เพียบพร้อมด้วยความสุขมาก<br>
  [๓] หม่อมฉันได้เข้าเฝ้าพระมหาวีระพระองค์นั้นแล้วได้ฟังธรรมที่สูงสุด<br>
  แต่นั้นหม่อมฉันเกิดความเลื่อมใส<br>
  ได้ถึงพระชินเจ้าเป็นสรณะ<br>
  [๔] ครั้งนั้น พระชินเจ้าทรงเป็นผู้นำ พระนามว่าปทุมุตตระ<br>
  ผู้ประกอบด้วยพระมหากรุณา<br>
  ทรงตั้งภิกษุณีรูปหนึ่งผู้มีปัญญาดีไว้ในเอตทัคคะว่า<br>
  ‘เป็นผู้เลิศกว่าภิกษุณีทั้งหลายผู้ขิปปาภิญญา(รู้ฉับพลัน)’<br>
  [๕] หม่อมฉันได้ฟังพุทธพยากรณ์นั้นแล้ว เป็นผู้เบิกบาน<br>
  ได้ถวายทานแด่พระพุทธเจ้าผู้แสวงหาคุณอันยิ่งใหญ่แล้ว<br>
  ซบศีรษะลงแทบพระยุคลบาท ปรารถนาตำแหน่งนั้น<br>
  [๖] พระมหาวีรพุทธเจ้าตรัสอนุโมทนาว่า<br>
  ‘นางผู้เจริญ ตำแหน่งใดที่เธอปรารถนาแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๕๖ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑. กุณฑลเกสีเถริยาปทาน<br>
  ตำแหน่งนั้นทั้งปวงจักสำเร็จแก่เธอ<br>
  เธอจงเป็นผู้มีสุขนิพพานเถิด<br>
  [๗] ในกัปที่ ๑๐๐,๐๐๐ นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๘] สตรีผู้นี้จักมีนามว่ากุณฑลเกสี ผู้เจริญ<br>
  เป็นธรรมทายาท เป็นโอรสที่ธรรมเนรมิต<br>
  จักเป็นสาวิกาของพระศาสดาพระองค์นั้น’<br>
  [๙] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๑๐] หม่อมฉันจุติจากสวรรค์ชั้นดาวดึงส์นั้นแล้วไปเกิดในสวรรค์ชั้นยามา<br>
  จุติจากสวรรค์ชั้นยามานั้นแล้วไปเกิดในสวรรค์ชั้นดุสิต<br>
  จุติจากสวรรค์ชั้นดุสิตนั้นแล้วไปเกิดในสวรรค์ชั้นนิมมานรดี<br>
  จุติจากสวรรค์ชั้นนิมมานรดีนั้นแล้วไปเกิดในสวรรคชั้นปรนิมมิตวสวัตดี<br>
  [๑๑] เพราะอำนาจแห่งกรรมนั้น หม่อมฉันเกิดในภพใด ๆ<br>
  ในภพนั้น ๆ ก็ได้เป็นพระมเหสีของพระราชา<br>
  [๑๒] หม่อมฉันจุติจากสวรรค์ชั้นปรนิมมิตวสวัตดีนั้นแล้ว<br>
  มาเกิดในหมู่มนุษย์ ได้เป็นพระมเหสีของพระเจ้าจักรพรรดิ<br>
  และได้เป็นพระมเหสีของพระเจ้าแผ่นดิน<br>
  [๑๓] เสวยสมบัติทั้งในเทวโลกและในมนุษยโลก<br>
  มีความสุขทุกชาติ เวียนว่ายตายเกิดอยู่ในกัปเป็นอันมาก<br>
  [๑๔] ในภัทรกัปนี้ พระพุทธเจ้าผู้เป็นเผ่าพันธุ์ของพราหมณ์<br>
  มีพระยศยิ่งใหญ่ พระนามว่ากัสสปะ ตามพระโคตร<br>
  ประเสริฐกว่าเจ้าลัทธิทั้งหลายเสด็จอุบัติขึ้นแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๕๗ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑. กุณฑลเกสีเถริยาปทาน<br>
  [๑๕] ครั้งนั้น พระเจ้ากาสีพระนามว่ากิกี<br>
  เป็นใหญ่กว่านรชนในกรุงพาราณสีที่ประเสริฐสุด<br>
  ทรงเป็นผู้อุปัฏฐากของพระพุทธเจ้าผู้แสวงหาคุณอันยิ่งใหญ่<br>
  [๑๖] หม่อมฉันเป็นธิดาคนที่ ๔ ของพระองค์<br>
  มีนามปรากฏว่าภิกขุทาสี<br>
  ได้ฟังธรรมของพระชินเจ้าผู้เลิศแล้วพอใจการบรรพชา<br>
  [๑๗] แต่พระชนกนาถมิได้ทรงอนุญาตให้หม่อมฉันทั้งหลายบวช<br>
  ครั้งนั้น หม่อมฉันทั้งหลายไม่เกียจคร้านครองเรือนอยู่ ๒๐,๐๐๐ ปี<br>
  [๑๘] พระราชกัญญาทั้ง ๗ พระองค์<br>
  มีความสุข ประพฤติพรหมจรรย์ตั้งแต่ยังเป็นกุมารี<br>
  เพลิดเพลินยินดีอุปัฏฐากพระพุทธเจ้า<br>
  [๑๙] คือ (๑) พระนางสมณี (๒) พระนางสมณคุตตา<br>
  (๓) พระนางภิกษุณี (๔) พระนางภิกขุทาสิกา<br>
  (๕) พระนางธรรมา (๖) พระนางสุธรรมา<br>
  (๗) พระนางสังฆทาสิกา<br>
  [๒๐] (พระราชธิดาทั้ง ๗ นั้น ได้กลับชาติมาเกิด)<br>
  คือ หม่อมฉัน ๑ พระเขมาเถรี ๑<br>
  พระอุบลวรรณาเถรี ๑ พระปฏาจาราเถรี ๑<br>
  พระกีสาโคตมีเถรี ๑ พระธรรมทินนาเถรี ๑<br>
  และคนที่ ๗ เป็นวิสาขามหาอุบาสิกา<br>
  [๒๑] ด้วยกรรมทั้งหลายที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๒๒] บัดนี้ เป็นภพสุดท้าย หม่อมฉันเกิดในตระกูลเศรษฐี<br>
  ที่มีความเจริญในกรุงราชคฤห์ที่อุดมสมบูรณ์<br>
  เมื่อครั้งหม่อมฉันยังเป็นสาว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๕๘ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑. กุณฑลเกสีเถริยาปทาน<br>
  [๒๓] ได้เห็นราชบุรุษนำโจรไปเพื่อประหาร มีความรักในโจรคนนั้น<br>
  บิดาของหม่อมฉันใช้ทรัพย์ ๑,๐๐๐ ปลดเปลื้องโจรนั้น<br>
  ให้หลุดพ้นจากการถูกประหาร<br>
  [๒๔] บิดาทราบจิตใจของหม่อมฉันแล้ว จึงยกหม่อมฉันให้โจรนั้น<br>
  หม่อมฉันไว้วางใจ เอ็นดู เกื้อกูลโจรคนนั้นยิ่งนัก<br>
  [๒๕] โจรนั้น มีความโลภในเครื่องประดับของหม่อมฉัน<br>
  แล้วคิดจะฆ่าหม่อมฉันผู้ช่วยนำเครื่องบวงสรวง<br>
  ไปยังเหวทิ้งโจรบนภูเขา<br>
  [๒๖] เวลานั้น หม่อมฉันเมื่อจะรักษาชีวิตของตนไว้<br>
  จึงประนมมือไหว้โจรผู้เป็นศัตรูที่ร้ายกาจแล้วกล่าวว่า<br>
  [๒๗] ‘นายผู้เจริญ สร้อยคอทองคำ แก้วมุกดา<br>
  และแก้วไพฑูรย์เป็นจำนวนมาก<br>
  ทั้งหมดนี้ นายเอาไปเถิด จงปล่อยดิฉันไป<br>
  และจงประกาศดิฉันให้ทราบว่าเป็นทาสีเถิด’<br>
  [๒๘] (โจรกล่าวว่า) ‘นี่แม่นาง จงเปลื้องออกมา<br>
  อย่ามัวรำพันนักเลย เรารู้เพียงว่า<br>
  ไม่ฆ่าเจ้าผู้มาถึงป่าแล้วไม่ได้’<br>
  [๒๙] (หม่อมฉันกล่าวว่า) ‘ตั้งแต่ดิฉันรู้เดียงสา จำความได้<br>
  ยังไม่รู้จักรักชายอื่นยิ่งไปกว่าท่านเลย<br>
  [๓๐] มาเถิด ดิฉันจักกอดท่าน<br>
  ขอทำประทักษิณท่าน ไหว้ท่าน<br>
  เพราะดิฉันกับท่านจะไม่มีโอกาสอยู่ร่วมกันอีก’<br>
  [๓๑] (เทวดาซึ่งสถิตอยู่ในที่นั้นได้กล่าวว่า)<br>
  ‘บุรุษเท่านั้นจะเป็นคนฉลาดในฐานะทั้งปวง ก็หาไม่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๕๙ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑. กุณฑลเกสีเถริยาปทาน<br>
  แม้สตรีผู้มีปัญญาเห็นประจักษ์ในฐานะนั้น ๆ<br>
  ก็เป็นคนฉลาดได้<br>
  [๓๒] บุรุษเท่านั้นจะเป็นคนฉลาดในฐานะทั้งปวง ก็หาไม่<br>
  แม้สตรีผู้คิดเนื้อความได้ฉับไว ก็เป็นคนฉลาดได้’<br>
  [๓๓] ครั้งนั้น หม่อมฉันคิดได้หลาย ๆ เรื่องอย่างรวดเร็วและฉับไว<br>
  ดุจบ่อเกิดแห่งปัญญาที่เต็มด้วยความคิดจึงได้ฆ่าศัตรูที่ร้ายกาจ<br>
  [๓๔] ผู้ใดไม่รู้จักเรื่องที่เกิดขึ้นได้อย่างฉับพลัน<br>
  ผู้นั้นเป็นคนเขลา ย่อมถูกเขาฆ่าตาย<br>
  เหมือนโจรซึ่งถูกฆ่าที่ปากเหว<br>
  [๓๕] ผู้ใดรู้จักเรื่องที่เกิดขึ้นได้อย่างฉับพลัน<br>
  ผู้นั้นก็พ้นจากพวกศัตรูเบียดเบียน<br>
  เหมือนที่หม่อมฉันพ้นจากโจรซึ่งเป็นศัตรูในครั้งนั้น<br>
  [๓๖] เมื่อหม่อมฉันผลักศัตรูตกเหวไปแล้ว<br>
  ได้เข้าไปบวชยังสำนักของปริพาชกที่ครองผ้าขาว<br>
  [๓๗] ครั้งนั้น พวกปริพาชกใช้แหนบถอนผมของหม่อมฉัน<br>
  จนหมดแล้วให้บวช สอนลัทธิให้เนือง ๆ<br>
  [๓๘] หม่อมฉันเรียนลัทธินั้นแล้ว นั่งคนเดียวคิดถึงลัทธิ<br>
  ซึ่งทำมนุษย์ให้เป็นเยี่ยงสุนัขนั้น<br>
  [๓๙] ปริพาชกถือผมที่ถอนแล้วโยนไว้ใกล้หม่อมฉันแล้วก็หลีกไป<br>
  หม่อมฉันเห็นแล้วได้นิมิตเหมือนหมู่หนอนตั้งอยู่<br>
  [๔๐] แต่นั้น หม่อมฉันมีความสลดใจลุกขึ้น<br>
  ได้สอบถามพวกปริพาชกที่มีลัทธิเดียวกัน<br>
  พวกนั้นบอกว่า<br>
  ‘ภิกษุศากยบุตรทั้งหลายย่อมรู้เรื่องนั้น’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๖๐ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑. กุณฑลเกสีเถริยาปทาน<br>
  [๔๑] หม่อมฉันเข้าไปหาพุทธสาวกแล้วถามเรื่องนั้น<br>
  พุทธสาวกเหล่านั้นพาหม่อมฉัน<br>
  ไปยังสำนักของพระพุทธเจ้าผู้ประเสริฐที่สุด<br>
  [๔๒] พระองค์ผู้ทรงเป็นผู้นำ<br>
  ทรงแสดงธรรมแก่หม่อมฉันว่า ‘ขันธ์ อายตนะ<br>
  และธาตุทั้งหลาย ไม่งาม ไม่เที่ยง<br>
  เป็นทุกข์ และเป็นอนัตตา’<br>
  [๔๓] หม่อมฉันได้ฟังพระธรรมของพระองค์แล้ว<br>
  ชำระธรรมจักษุให้หมดจดโดยวิเศษ<br>
  รู้แจ้งพระสัทธรรมแล้วได้ทูลขอบรรพชาอุปสมบท<br>
  [๔๔] ครั้งนั้น พระพุทธเจ้าอันหม่อมฉันทูลขอแล้วได้ตรัสว่า<br>
  ‘เธอจงเป็นภิกษุณีมาเถิด นางผู้เจริญ’<br>
  หม่อมฉันอุปสมบทแล้ว ได้เห็นน้ำ<br>
  [๔๕] รู้จักสังขารที่มีความเกิดและความดับไปด้วยน้ำล้างเท้า<br>
  คิดว่า ‘สังขารแม้ทั้งปวง ก็เป็นอย่างนั้น’<br>
  [๔๖] จากนั้นจิตของหม่อมฉันหลุดพ้นแล้ว<br>
  เพราะไม่ถือมั่นโดยประการทั้งปวง<br>
  ในครั้งนั้น พระชินเจ้าทรงตั้งหม่อมฉันไว้ในเอตทัคคะว่า<br>
  ‘เป็นผู้เลิศกว่าภิกษุณีทั้งหลาย ผู้ขิปปาภิญญา’<br>
  [๔๗] หม่อมฉันเป็นผู้มีความชำนาญในฤทธิ์<br>
  ในทิพพโสตธาตุและในเจโตปริยญาณ<br>
  เป็นผู้ปฏิบัติตามคำสั่งสอนของพระศาสดา<br>
  [๔๘] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  หม่อมฉันทำอาสวะทั้งปวงให้สิ้นไปแล้ว<br>
  เป็นผู้บริสุทธิ์สะอาดปราศจากมลทิน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๖๑ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑. กุณฑลเกสีเถริยาปทาน<br>
  [๔๙] พระศาสดาหม่อมฉันก็ปรนนิบัติแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  ภาระอันหนักหม่อมฉันก็ปลงลงได้แล้ว<br>
  ตัณหาที่นำไปสู่ภพหม่อมฉันก็ถอนได้แล้ว<br>
  [๕๐] กุลบุตรกุลธิดาออกจากเรือนบวชเป็นบรรพชิต<br>
  เพื่อประโยชน์ใด ประโยชน์นั้นคือความสิ้นสังโยชน์ทั้งปวง<br>
  หม่อมฉันได้บรรลุแล้วโดยลำดับ<br>
  [๕๑] อัตถปฏิสัมภิทาญาณ ธัมมปฏิสัมภิทาญาญ<br>
  นิรุตติปฏิสัมภิทาญาณ และปฏิภาณปฏิสัมภิทาญาณ<br>
  ของหม่อมฉัน บริสุทธิ์ไพบูลย์<br>
  ในศาสนาของพระพุทธเจ้าผู้ประเสริฐที่สุด<br>
  [๕๒] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๕๓] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๕๔] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระภัททากุณฑลเกสีภิกษุณีได้ภาษิตคาถาเหล่านี้ ด้วยประการ<br>
  ฉะนี้<br>
  กุณฑลเกสีเถริยาปทานที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๖๒ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๒. กีสาโคตมีเถริยาปทาน<br>
  ๒. กีสาโคตมีเถริยาปทาน<br>
  ประวัติในอดีตชาติของพระกีสาโคตมีเถรี<br>
  (พระกีสาโคตมีเถรี เมื่อจะประกาศประวัติในอดีตชาติของตน จึงกล่าวว่า)<br>
  [๕๕] พระชินเจ้าพระนามว่าปทุมุตตระ<br>
  ผู้ถึงความสำเร็จแห่งธรรมทั้งปวง ทรงเป็นผู้นำ<br>
  เสด็จอุบัติขึ้นแล้วในกัปที่ ๑๐๐,๐๐๐ นับจากกัปนี้ไป<br>
  [๕๖] ครั้งนั้น หม่อมฉันเกิดในตระกูลหนึ่งในกรุงหงสวดี<br>
  ได้เข้าเฝ้าพระพุทธเจ้าผู้ประเสริฐกว่านรชนพระองค์นั้น<br>
  แล้วได้ถึงพระองค์เป็นสรณะ<br>
  [๕๗] หม่อมฉันได้ฟังธรรมของพระองค์<br>
  ซึ่งประกอบด้วยสัจจะ ๔ ที่ไพเราะจับใจอย่างยิ่ง<br>
  นำมาซึ่งสันติสุขแห่งจิต<br>
  [๕๘] แม้ครั้งนั้น พระธีรเจ้าผู้สูงสุดแห่งบุรุษ<br>
  ทรงยกย่องตั้งภิกษุณีรูปหนึ่ง ผู้ทรงจีวรเศร้าหมอง<br>
  ไว้ในเอตทัคคะ<br>
  [๕๙] หม่อมฉันได้ฟังคุณของภิกษุณีนั้นแล้ว เกิดปีติมิใช่น้อย<br>
  ทำสักการะพระพุทธเจ้าตามกำลังความสามารถ<br>
  [๖๐] หมอบลงใกล้พระธีรมุนีแล้ว ปรารถนาตำแหน่งนั้น<br>
  ครั้งนั้น พระสัมมาสัมพุทธเจ้าทรงเป็นผู้นำ<br>
  ตรัสอนุโมทนาเพื่อการได้ตำแหน่งว่า<br>
  [๖๑] ‘ในกัปที่ ๑๐๐,๐๐๐ นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๖๒] สตรีผู้นี้ จักมีนามปรากฏว่ากีสาโคตมี<br>
  เป็นธรรมทายาท เป็นโอรสที่ธรรมเนรมิต<br>
  จักเป็นสาวิกาของพระศาสดาพระองค์นั้น’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๖๓ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๒. กีสาโคตมีเถริยาปทาน<br>
  [๖๓] ครั้งนั้น หม่อมฉันได้ฟังพุทธพยากรณ์นั้นแล้ว<br>
  เป็นผู้มีความยินดี มีจิตประกอบด้วยเมตตา<br>
  บำรุงพระชินเจ้า ผู้ทรงเป็นผู้นำวิเศษ<br>
  ด้วยปัจจัยทั้งหลายจนตลอดชีวิต<br>
  [๖๔] ด้วยกรรมทั้งหลายที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๖๕] ในภัทรกัปนี้ พระพุทธเจ้าผู้เป็นเผ่าพันธุ์ของพราหมณ์<br>
  มีพระยศยิ่งใหญ่พระนามว่ากัสสปะ ตามพระโคตร<br>
  ประเสริฐกว่าเจ้าลัทธิทั้งหลาย เสด็จอุบัติขึ้นแล้ว<br>
  [๖๖] ครั้งนั้น พระเจ้ากาสีพระนามว่ากิกี<br>
  ทรงเป็นใหญ่กว่านรชนในกรุงพาราณสีที่ประเสริฐสุด<br>
  ทรงเป็นอุปัฏฐากของพระพุทธเจ้า ผู้แสวงหาคุณอันยิ่งใหญ่<br>
  [๖๗] หม่อมฉันเป็นธิดาคนที่ ๕ ของพระองค์<br>
  มีนามปรากฏว่าธรรมา ได้ฟังธรรมของพระชินเจ้าผู้เลิศแล้ว<br>
  พอใจการบรรพชา<br>
  [๖๘] แต่พระชนกนาถมิได้ทรงอนุญาตให้หม่อมฉันทั้งหลายบวช<br>
  ครั้งนั้น หม่อมฉันทั้งหลายไม่เกียจคร้าน ครองเรือนอยู่ ๒๐,๐๐๐ ปี<br>
  [๖๙] พระราชกัญญาทั้ง ๗ พระองค์<br>
  มีความสุข ประพฤติพรหมจรรย์ตั้งแต่ยังเป็นกุมารี<br>
  เพลิดเพลินยินดีอุปัฏฐากพระพุทธเจ้า<br>
  [๗๐] คือ (๑) พระนางสมณี (๒) พระนางสมณคุตตา<br>
  (๓) พระนางภิกษุณี (๔) พระนางภิกขุทาสิกา<br>
  (๕) พระนางธรรมา (๖) พระนางสุธรรมา<br>
  (๗) พระนางสังฆทาสิกา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๖๔ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๒. กีสาโคตมีเถริยาปทาน<br>
  [๗๑] (พระราชธิดาทั้ง ๗ นั้นได้กลับชาติมาเกิด)<br>
  คือพระเขมาเถรี ๑ พระอุบลวรรณาเถรี ๑<br>
  พระปฏาจาราเถรี ๑ พระกุณฑลเกสีเถรี ๑<br>
  หม่อมฉัน ๑ พระธรรมทินนาเถรี ๑<br>
  และคนที่ ๗ เป็นวิสาขามหาอุบาสิกา<br>
  [๗๒] ด้วยกรรมทั้งหลายที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๗๓] บัดนี้ เป็นภพสุดท้าย หม่อมฉันเกิดในตระกูลเศรษฐี<br>
  ที่ตกยาก จนทรัพย์ เป็นตระกูลที่ต่ำต้อย<br>
  ได้(แต่งงาน)ไปยังตระกูลที่มีทรัพย์<br>
  [๗๔] ชนทั้งหลายที่เหลือเว้นสามีของหม่อมฉัน<br>
  เกลียดชังว่าเป็นหญิงไม่มีทรัพย์<br>
  เมื่อหม่อมฉันคลอดบุตรแล้ว ก็เป็นที่ชื่นชอบของชนทั้งปวง<br>
  [๗๕] ในคราวที่บุตรยังเป็นเด็กอ่อน มีความสุข<br>
  เป็นที่รักใคร่ของหม่อมฉันเหมือนดังชีวิตของตน<br>
  ก็ตกไปยังอำนาจของพญายม(ตายไป)<br>
  [๗๖] หม่อมฉันอัดอั้นตันใจด้วยความเศร้าโศก<br>
  มีหน้าเศร้าหมอง ร้องไห้น้ำตานองหน้า<br>
  อุ้มศพลูกที่ตายแล้วเที่ยวพูดบ่นเพ้อไป<br>
  [๗๗] ครั้งนั้น หม่อมฉันอันบุรุษคนหนึ่งเห็นแล้ว<br>
  พาเข้าเฝ้าพระพุทธเจ้า<br>
  ผู้ทรงเป็นนายแพทย์ที่ประเสริฐที่สุด<br>
  จึงได้ทูลว่า ‘ข้าแต่พระองค์ผู้เจริญ<br>
  ขอพระองค์โปรดประทานยาให้บุตรคืนชีพด้วยเถิด’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๖๕ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๒. กีสาโคตมีเถริยาปทาน<br>
  [๗๘] พระชินเจ้าผู้ทรงฉลาดในอุบายแนะนำรับสั่งว่า<br>
  ‘ในเรือนหลังใดไม่มีคนตาย<br>
  เธอจงไปนำเมล็ดพันธุ์ผักกาดจากเรือนหลังนั้นมา’<br>
  [๗๙] ครั้งนั้น หม่อมฉันไปจนทั่วกรุงสาวัตถี<br>
  ไม่ได้พบเรือนเช่นนั้นเลย<br>
  เพราะเหตุนั้น หม่อมฉันจึงกลับได้สติว่า<br>
  จักได้เมล็ดพันธุ์ผักกาดแต่ที่ไหน<br>
  [๘๐] จึงทิ้งศพแล้วเข้าเฝ้าพระพุทธเจ้า<br>
  ทรงเป็นผู้นำสัตว์โลก พระองค์ผู้มีพระสุรเสียงอันไพเราะ<br>
  ทอดพระเนตรเห็นหม่อมฉันแต่ที่ไกล แล้วตรัสว่า<br>
  [๘๑] ‘ก็ความเป็นอยู่เพียงวันเดียวของบุคคลผู้เห็นความเกิดขึ้น<br>
  และความเสื่อมไป ประเสริฐกว่าความเป็นอยู่ตั้ง ๑๐๐ ปี<br>
  ของบุคคลผู้มิได้เห็นความเกิดขึ้นและความเสื่อมไป<br>
  [๘๒] ธรรมนี้ ไม่ใช่ธรรมสำหรับชาวบ้าน<br>
  ไม่ใช่ธรรมสำหรับชาวนิคม ไม่ใช่ธรรมสำหรับสกุลเดียว<br>
  แต่เป็นธรรมสำหรับชาวโลกทั้งปวงพร้อมทั้งเทวโลก<br>
  ธรรมนั่นคืออนิจจตา (ความไม่เที่ยง)’<br>
  [๘๓] หม่อมฉันได้ฟังคาถาเหล่านี้แล้ว<br>
  ได้ชำระธรรมจักษุให้หมดจดโดยพิเศษ<br>
  แต่นั้น รู้แจ้งพระสัทธรรมแล้วได้บวชเป็นบรรพชิต<br>
  [๘๔] แม้เมื่อบวชแล้วอย่างนั้น<br>
  ประกอบความเพียรในศาสนาของพระชินเจ้า<br>
  ไม่นานนักก็ได้บรรลุอรหัตตผล<br>
  [๘๕] หม่อมฉันเป็นผู้มีความชำนาญในฤทธิ์<br>
  ในทิพพโสตธาตุและในเจโตปริยญาณ<br>
  เป็นผู้ปฏิบัติตามคำสั่งสอนของศาสดา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๖๖ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๒. กีสาโคตมีเถริยาปทาน<br>
  [๘๖] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  หม่อมฉันทำอาสวะทั้งปวงให้สิ้นแล้ว<br>
  เป็นผู้บริสุทธิ์สะอาดปราศจากมลทิน<br>
  [๘๗] พระศาสดาหม่อมฉันก็ปรนนิบัติแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  ภาระอันหนักหม่อมฉันก็ปลงลงได้แล้ว<br>
  ตัณหาที่นำไปสู่ภพหม่อมฉันก็ถอนได้แล้ว<br>
  [๘๘] กุลบุตรกุลธิดาออกจากเรือนบวชเป็นบรรพชิตเพื่อประโยชน์ใด<br>
  ประโยชน์นั้นคือความสิ้นสังโยชน์ทั้งปวง<br>
  หม่อมฉันได้บรรลุแล้วโดยลำดับ<br>
  [๘๙] อัตถปฏิสัมภิทาญาณ ธัมมปฏิสัมภิทาญาณ<br>
  นิรุตติปฏิสัมภิทาญาณ และปฏิภาณปฏิสัมภิทาญาณ<br>
  ของหม่อมฉันบริสุทธิ์ไพบูลย์<br>
  เพราะอำนาจของพระพุทธเจ้าผู้ประเสริฐที่สุด<br>
  [๙๐] หม่อมฉันเก็บผ้ามาจากกองขยะ ป่าช้า ทางรถและทางเกวียน<br>
  แล้วทำเป็นผ้าสังฆาฏิจากผ้านั้น<br>
  ทรงจีวรที่เศร้าหมอง<br>
  [๙๑] พระชินเจ้า ทรงเป็นผู้นำวิเศษ<br>
  ทรงพอพระทัยในคุณสมบัติคือการทรงจีวรเศร้าหมองนั้น<br>
  จึงทรงแต่งตั้งหม่อมฉันไว้ในเอตทัคคะในบริษัททั้งหลาย<br>
  [๙๒] กิเลสทั้งหลายหม่อมฉันก็ได้เผาแล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๙๓] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๖๗ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๓. ธัมมทินนาเถริยาปทาน<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๙๔] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระกีสาโคตมีภิกษุณีได้ภาษิตคาถาเหล่านี้ ด้วยประการฉะนี้<br>
  กีสาโคตมีเถริยาปทานที่ ๒ จบ</p>
<p> ๓. ธัมมทินนาเถริยาปทาน<br>
  ประวัติในอดีตชาติของพระธรรมทินนาเถรี<br>
  (พระธรรมทินนาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๙๕] พระชินเจ้าพระนามว่าปทุมุตตระ<br>
  ผู้ถึงความสำเร็จแห่งธรรมทั้งปวง ทรงเป็นผู้นำ<br>
  เสด็จอุบัติขึ้นแล้วในกัปที่ ๑๐๐,๐๐๐ นับจากกัปนี้ไป<br>
  [๙๖] ครั้งนั้น หม่อมฉันเกิดในตระกูลหนึ่งในกรุงหงสวดี<br>
  เป็นผู้มีปัญญา สำรวมอยู่ในศีล รับจ้างทำงานของคนอื่น<br>
  [๙๗] พระเถระนามว่าสุชาตะ<br>
  อัครสาวกของพระพุทธเจ้าพระนามว่าปทุมุตตระ<br>
  ออกจากวิหารไปบิณฑบาต<br>
  [๙๘] ครั้งนั้น หม่อมฉันเป็นคนหาบน้ำ ถือหม้อน้ำเดินไปอยู่<br>
  เห็นท่านแล้วเลื่อมใส ได้ถวายขนมด้วยมือของตน<br>
  [๙๙] ท่านรับแล้วนั่งฉัน ณ ที่นั้นเอง<br>
  แต่นั้นหม่อมฉันนิมนต์ท่านไปยังเรือน<br>
  ได้ถวายโภชนาหารแก่ท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๖๘ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๓. ธัมมทินนาเถริยาปทาน<br>
  [๑๐๐] จากนั้น เจ้านายของหม่อมฉันมีความยินดีแล้ว<br>
  ได้แต่งหม่อมฉันเป็นลูกสะใภ้ของตน<br>
  หม่อมฉันได้ไปถวายอภิวาทพระสัมมาสัมพุทธเจ้าพร้อมกับแม่ผัว<br>
  [๑๐๑] ครั้งนั้น พระสัมมาสัมพุทธเจ้าพระองค์นั้น<br>
  ทรงประกาศแต่งตั้งภิกษุณีรูปหนึ่ง<br>
  ผู้เป็นธรรมกถึกไว้ในเอตทัคคะ<br>
  หม่อมฉันได้ฟังพุทธดำรัสนั้นแล้วมีความเบิกบาน<br>
  [๑๐๒] ได้ทูลนิมนต์พระสุคตทรงเป็นผู้นำสัตว์โลก พร้อมทั้งพระสงฆ์<br>
  ถวายมหาทานแล้ว ปรารถนาตำแหน่งนั้น<br>
  [๑๐๓] ลำดับนั้น พระสุคตผู้มีพระสุระเสียงไพเราะดุจเมฆคำรน<br>
  ได้ตรัสกับหม่อมฉันว่า ‘เธอจงยินดีบำรุง อังคาสเราพร้อมทั้งพระสงฆ์<br>
  [๑๐๔] ขวนขวายในการสดับพระสัทธรรม<br>
  มีใจเจริญด้วยคุณธรรม เธอผู้เจริญ<br>
  เธอจงเป็นผู้เบิกบานเถิด เธอจักได้ตำแหน่งนั้น<br>
  ซึ่งเป็นผลแห่งความปรารถนา<br>
  [๑๐๕] ในกัปที่ ๑๐๐,๐๐๐ นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๑๐๖] สตรีผู้นี้จักมีนามปรากฏว่าธรรมทินนา<br>
  เป็นธรรมทายาท เป็นโอรสที่ธรรมเนรมิต<br>
  จักเป็นสาวิกาของพระศาสดาพระองค์นั้น’<br>
  [๑๐๗] หม่อมฉันได้ฟังพุทธพยากรณ์นั้นแล้วเป็นผู้มีความยินดี<br>
  มีจิตประกอบด้วยเมตตา บำรุงพระมหามุนี<br>
  ผู้ทรงเป็นผู้นำวิเศษด้วยปัจจัยทั้งหลายจนตลอดชีวิต<br>
  [๑๐๘] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๖๙ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๓. ธัมมทินนาเถริยาปทาน<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๑๐๙] ในภัทรกัปนี้ พระพุทธเจ้า ผู้เป็นเผ่าพันธุ์ของพราหมณ์<br>
  มีพระยศยิ่งใหญ่ พระนามว่ากัสสปะ ตามพระโคตร<br>
  ประเสริฐกว่าเจ้าลัทธิทั้งหลายเสด็จอุบัติขึ้นแล้ว<br>
  [๑๑๐] ครั้งนั้น พระเจ้ากาสีพระนามว่ากิกี<br>
  ทรงเป็นใหญ่กว่านรชนในกรุงพาราณสีที่ประเสริฐสุด<br>
  ทรงเป็นอุปัฏฐากของพระพุทธเจ้าผู้แสวงหาคุณอันยิ่งใหญ่<br>
  [๑๑๑] หม่อมฉันเป็นธิดาคนที่ ๖ ของพระองค์<br>
  มีนามปรากฏว่าสุธรรมา ได้ฟังธรรมของพระชินเจ้าผู้เลิศแล้ว<br>
  พอใจการบรรพชา<br>
  [๑๑๒] แต่พระชนกนาถมิได้ทรงอนุญาตให้หม่อมฉันทั้งหลายบวช<br>
  ครั้งนั้น หม่อมฉันทั้งหลายไม่เกียจคร้าน ครองเรือนอยู่ ๒๐,๐๐๐ ปี<br>
  ภาณวารที่ ๓ จบ</p>
<p> [๑๑๓] พระราชกัญญาทั้ง ๗ องค์<br>
  มีความสุข ประพฤติพรหมจรรย์ตั้งแต่ยังเป็นกุมารี<br>
  เพลิดเพลินยินดีอุปัฏฐากพระพุทธเจ้า<br>
  [๑๑๔] คือ (๑) พระนางสมณี (๒) พระนางสมณคุตตา<br>
  (๓) พระนางภิกษุณี (๔) พระนางภิกขุทาสิกา<br>
  (๕) พระนางธรรมา (๖) พระนางสุธรรมา<br>
  (๗) พระนางสังฆทาสิกา<br>
  [๑๑๕] (พระราชธิดาทั้ง ๗ นั้นได้กลับชาติมาเกิด)<br>
  คือ พระเขมาเถรี ๑ พระอุบลวรรณาเถรี ๑<br>
  พระปฏาจาราเถรี ๑ พระกุณฑลเกสีเถรี ๑<br>
  หม่อมฉัน ๑ พระกีสาโคตมีเถรี ๑<br>
  และคนที่ ๗ เป็นวิสาขามหาอุบาสิกา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๗๐ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๓. ธัมมทินนาเถริยาปทาน<br>
  [๑๑๖] ด้วยกรรมทั้งหลายที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๑๑๗] บัดนี้ เป็นภพสุดท้าย หม่อมฉันเกิดในตระกูลเศรษฐี<br>
  ที่มีความเจริญมั่งคั่งให้สำเร็จความประสงค์ทั้งปวง<br>
  ในกรุงราชคฤห์ที่ประเสริฐสุด<br>
  [๑๑๘] ในคราวที่หม่อมฉันดำรงอยู่ในปฐมวัยรุ่นสาว<br>
  ประกอบด้วยรูปสมบัติ ได้ไปสู่ตระกูลอื่น (แต่งงาน)<br>
  เป็นผู้เพียบพร้อมด้วยความสุขอยู่<br>
  [๑๑๙] สามีของหม่อมฉันเป็นผู้มีความรู้ดี<br>
  เข้าไปเฝ้าพระพุทธเจ้าผู้เป็นที่พึ่งของสัตว์โลก<br>
  สดับพระธรรมเทศนาแล้วได้บรรลุอนาคามิผล<br>
  [๑๒๐] ครั้งนั้น หม่อมฉันได้ขออนุญาตสามีนั้นแล้ว<br>
  ออกบวชเป็นบรรพชิต โดยกาลไม่นานนักก็ได้บรรลุอรหัตตผล<br>
  [๑๒๑] ครั้งนั้น สามีผู้เป็นอุบาสกนั้นได้เข้าไปหาหม่อมฉันแล้ว<br>
  ได้ถามปัญหาที่ละเอียดลึกซึ้งมาก<br>
  หม่อมฉันแก้ปัญหาทั้งหมดนั้นได้<br>
  [๑๒๒] พระชินเจ้าทรงพอพระทัยในคุณสมบัตินั้น<br>
  จึงทรงตั้งหม่อมฉันไว้ในเอตทัคคะด้วยพระดำรัสว่า<br>
  ‘เรามิได้เห็นภิกษุณีรูปอื่น ผู้เป็นพระธรรมกถึก<br>
  เหมือนภิกษุณีธัมมทินนานี้เลย<br>
  [๑๒๓] ภิกษุทั้งหลาย เธอทั้งหลายจงทรงจำ<br>
  ภิกษุณีธรรมทินนาว่าเป็นนักปราชญ์’<br>
  หม่อมฉันอันพระผู้มีพระภาคผู้ทรงเป็นผู้นำทรงอนุเคราะห์แล้ว<br>
  ชื่อว่าเป็นบัณฑิตอย่างนี้<br>
  [๑๒๔] พระศาสดาหม่อมฉันก็ปรนนิบัติแล้ว<br>
  คำสั่งสอนของพระพุทธเจ้า หม่อมฉันได้ทำแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๗๑ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๓. ธัมมทินนาเถริยาปทาน<br>
  ภาระอันหนักหม่อมฉันก็ปลงลงได้แล้ว<br>
  ตัณหาที่นำไปสู่ภพหม่อมฉันก็ถอนได้แล้ว<br>
  [๑๒๕] กุลบุตรกุลธิดาออกจากเรือนบวชเป็นบรรพชิตเพื่อประโยชน์ใด<br>
  ประโยชน์นั้นคือความสิ้นสังโยชน์ทั้งปวง<br>
  หม่อมฉันได้บรรลุแล้วโดยลำดับ<br>
  [๑๒๖] หม่อมฉันเป็นผู้มีความชำนาญในฤทธิ์<br>
  ในทิพพโสตธาตุและในเจโตปริยญาณ<br>
  เป็นผู้ปฏิบัติตามคำสั่งสอนของพระพุทธเจ้า<br>
  [๑๒๗] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  หม่อมฉันทำอาสวะทั้งปวงให้สิ้นแล้ว<br>
  เป็นผู้บริสุทธิ์สะอาดปราศจากมลทิน<br>
  [๑๒๘] กิเลสทั้งหลายหม่อมฉันก็ได้เผาแล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๑๒๙] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๑๓๐] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระธรรมทินนาภิกษุณีได้ภาษิตคาถาเหล่านี้ ด้วยประการฉะนี้<br>
  ธัมมทินนาเถริยาปทานที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๗๒ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๔. สกุลาเถริยาปทาน<br>
  ๔. สกุลาเถริยาปทาน<br>
  ประวัติในอดีตชาติของพระสกุลาเถรี<br>
  (พระสกุลาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๑๓๑] พระชินเจ้าพระนามว่าปทุมุตตระ<br>
  ผู้ถึงความสำเร็จแห่งธรรมทั้งปวง ทรงเป็นผู้นำ<br>
  เสด็จอุบัติขึ้นแล้วในกัปที่ ๑๐๐,๐๐๐ นับจากกัปนี้ไป<br>
  [๑๓๒] พระองค์เป็นผู้ประเสริฐกว่าเจ้าลัทธิทั้งหลาย<br>
  เป็นบุรุษอาชาไนย<br>
  ทรงปฏิบัติเพื่อเกื้อกูล เพื่อความสุข<br>
  เพื่อประโยชน์แก่สรรพสัตว์ในโลกพร้อมทั้งเทวโลก<br>
  [๑๓๓] พระชินเจ้า ผู้มีพระยศอันเลิศ มีพระสิริ<br>
  มีพระเกียรติคุณฟุ้งขจรไป อันชาวโลกทั้งปวงบูชาแล้ว<br>
  มีพระคุณปรากฏไปทั่วทิศ<br>
  [๑๓๔] พระองค์ทรงข้ามพ้นความสงสัยแล้ว<br>
  ทรงล่วงความเคลือบแคลงแล้ว<br>
  มีความดำริในพระหทัยบริบูรณ์เต็มที่<br>
  ทรงบรรลุสัมโพธิญาณที่ประเสริฐสุด<br>
  [๑๓๕] พระองค์ทรงเป็นผู้สูงสุดแห่งนระ<br>
  ทรงทำมรรคที่ยังไม่เกิดให้เกิดขึ้น<br>
  ตรัสบอกมรรคที่ยังไม่มีใครบอก<br>
  ทรงทำธรรมที่ยังไม่เกิดให้เกิดพร้อม<br>
  [๑๓๖] พระองค์ทรงรู้มรรค รู้แจ้งมรรค<br>
  ตรัสบอกมรรค เป็นผู้องอาจกว่านรชน<br>
  เป็นพระศาสดาผู้ฉลาดในมรรค<br>
  ผู้ประเสริฐสูงสุด ในบรรดาสารถีทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๗๓ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๔. สกุลาเถริยาปทาน<br>
  [๑๓๗] ผู้ประกอบด้วยพระมหากรุณา ผู้เป็นที่พึ่ง ทรงเป็นผู้นำ<br>
  ทรงแสดงธรรมถอนเหล่าสัตว์ผู้จมอยู่ในเปือกตมคือกาม<br>
  [๑๓๘] ครั้งนั้น หม่อมฉันเกิดเป็นนางกษัตริย์ในกรุงหงสวดี<br>
  มีนามว่านันทนา<br>
  มีรูปสวย รวยทรัพย์ น่าเอ็นดู มีสิริ<br>
  [๑๓๙] เป็นธิดาของมหาราชพระนามว่าอานันทะ งดงามอย่างยิ่ง<br>
  เป็นภคินีต่างมารดาของพระพุทธเจ้าพระนามว่าปทุมุตตระ<br>
  [๑๔๐] ห้อมล้อมด้วยราชกัญญาทั้งหลาย<br>
  ประดับด้วยเครื่องอาภรณ์ทุกชนิด<br>
  เข้าไปเฝ้าพระมหาวีระ ได้ฟังพระธรรมเทศนา<br>
  [๑๔๑] ครั้งนั้น พระมหาวีรเจ้าพระองค์นั้นผู้ทรงรู้แจ้งโลก<br>
  ทรงตั้งภิกษุณีรูปหนึ่ง ผู้มีทิพยจักษุไว้ในเอตทัคคะ<br>
  ในท่ามกลางบริษัท ๔<br>
  [๑๔๒] หม่อมฉันได้ฟังพุทธดำรัสนั้นแล้ว มีความร่าเริง<br>
  ถวายทานแด่พระศาสดาและบูชาพระสัมมาสัมพุทธเจ้าแล้ว<br>
  ได้ปรารถนาทิพยจักษุ<br>
  [๑๔๓] จากนั้น พระศาสดาได้ตรัสกับหม่อมฉันว่า<br>
  ‘นันทนา เธอจักได้ตำแหน่งตามที่เธอปรารถนา<br>
  ตำแหน่งที่เธอปรารถนานี้เป็นผลแห่งประทีปธรรมและทาน<br>
  [๑๔๔] ในกัปที่ ๑๐๐,๐๐๐ นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๑๔๕] สตรีผู้นี้จักมีนามว่าสกุลา<br>
  เป็นธรรมทายาท เป็นโอรสที่ธรรมเนรมิต<br>
  จักเป็นสาวิกาของพระศาสดาพระองค์นั้น’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๗๔ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๔. สกุลาเถริยาปทาน<br>
  [๑๔๖] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๑๔๗] ในภัทรกัปนี้ พระพุทธเจ้าผู้เป็นเผ่าพันธุ์ของพราหมณ์<br>
  มีพระยศยิ่งใหญ่พระนามว่ากัสสปะ ตามพระโคตร<br>
  ประเสริฐกว่าเจ้าลัทธิทั้งหลาย เสด็จอุบัติขึ้นแล้ว<br>
  [๑๔๘] ครั้งนั้น หม่อมฉันเป็นปริพาชิกา ประพฤติอยู่ผู้เดียว<br>
  เที่ยวภิกขาจารได้เพียงน้ำมัน<br>
  [๑๔๙] มีใจผ่องใส ใช้น้ำมันนั้นตามประทีปบูชา<br>
  พระเจดีย์ชื่อว่าสัพพสังวร<br>
  ของพระพุทธเจ้าผู้เลิศกว่าเทวดาและมนุษย์<br>
  [๑๕๐] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๑๕๑] เพราะอำนาจแห่งกรรมนั้น หม่อมฉันเกิดในที่ใด ๆ<br>
  ประทีปเป็นอันมากส่องแสงสว่างเพื่อหม่อมฉันผู้อยู่ในที่นั้น ๆ<br>
  [๑๕๒] หม่อมฉันเห็นสิ่งที่อยู่นอกฝาหรือสิ่งที่อยู่นอกกำแพง<br>
  และเห็นทะลุภูเขาตามที่ปรารถนา<br>
  นี้เป็นผลแห่งการถวายประทีป<br>
  [๑๕๓] หม่อมฉันมีนัยน์ตาแจ่มใส รุ่งเรืองด้วยยศ<br>
  มีศรัทธา มีปัญญา<br>
  นี้เป็นผลแห่งการถวายประทีป<br>
  [๑๕๔] บัดนี้ เป็นภพสุดท้าย หม่อมฉันเกิดในตระกูลมหาศาล<br>
  มีทรัพย์และข้าวเปลือกมากมาย<br>
  ที่มหาชนยินดี พระราชาทรงบูชา (ยกย่อง)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๗๕ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๔. สกุลาเถริยาปทาน<br>
  [๑๕๕] หม่อมฉันผู้สมบูรณ์ด้วยอวัยวะทั้งปวง<br>
  ประดับด้วยเครื่องอาภรณ์ทุกชนิด ยืนอยู่ที่หน้าต่าง<br>
  ได้เห็นพระสุคตเสด็จเข้าไปในเมือง<br>
  [๑๕๖] พระองค์ทรงรุ่งเรืองด้วยพระยศ<br>
  อันเทวดาและมนุษย์สักการบูชา<br>
  ทรงสมบูรณ์ด้วยอนุพยัญชนะ<br>
  ประดับด้วยพระลักษณะทั้งหลาย<br>
  [๑๕๗] หม่อมฉันมีจิตเบิกบาน มีใจยินดี<br>
  บวชแล้วไม่นานก็ได้บรรลุอรหัตตผล<br>
  [๑๕๘] หม่อมฉันเป็นผู้มีความชำนาญในฤทธิ์<br>
  ในทิพพโสตธาตุและในเจโตปริยญาณ<br>
  เป็นผู้ปฏิบัติตามคำสั่งสอนของพระศาสดา<br>
  [๑๕๙] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  หม่อมฉันทำอาสวะทั้งปวงให้สิ้นแล้ว<br>
  เป็นผู้บริสุทธิ์สะอาดปราศจากมลทิน<br>
  [๑๖๐] พระศาสดาหม่อมฉันก็ปรนนิบัติแล้ว<br>
  คำสั่งสอนของพระพุทธเจ้า หม่อมฉันได้ทำแล้ว<br>
  ภาระอันหนักหม่อมฉันก็ปลงลงได้แล้ว<br>
  ตัณหาที่นำไปสู่ภพหม่อมฉันก็ถอนได้แล้ว<br>
  [๑๖๑] กุลบุตรกุลธิดาออกจากเรือนบวชเป็นบรรพชิตเพื่อประโยชน์ใด<br>
  ประโยชน์นั้นคือความสิ้นสังโยชน์ทั้งปวง<br>
  หม่อมฉันได้บรรลุแล้วโดยลำดับ<br>
  [๑๖๒] จากนั้น พระผู้มีพระภาคผู้ประกอบด้วยพระมหากรุณา<br>
  ผู้สูงสุดแห่งนรชน ทรงตั้งหม่อมฉันไว้ในเอตทัคคะว่า<br>
  ‘สกุลาภิกษุณีเป็นผู้เลิศกว่าบรรดาภิกษุณีทั้งหลายฝ่ายผู้มีทิพยจักษุ’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๗๖ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๕. นันทาเถริยาปทาน<br>
  [๑๖๓] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๑๖๔] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๑๖๕] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระสกุลาภิกษุณีได้ภาษิตคาถาเหล่านี้ ด้วยประการฉะนี้<br>
  สกุลาเถริยาปทานที่ ๔ จบ</p>
<p> ๕. นันทาเถริยาปทาน<br>
  ประวัติในอดีตชาติของพระนันทาเถรี<br>
  (พระนันทาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๑๖๖] พระชินเจ้าพระนามว่าปทุมุตตระ<br>
  ผู้ถึงความสำเร็จแห่งธรรมทั้งปวง ทรงเป็นผู้นำ<br>
  เสด็จอุบัติขึ้นแล้ว ในกัปที่ ๑๐๐,๐๐๐ นับจากกัปนี้ไป<br>
  [๑๖๗] พระองค์เป็นผู้ตรัสสอน ทรงแสดงธรรมให้สัตว์รู้ชัดได้<br>
  ทรงช่วยสรรพสัตว์ให้ข้ามพ้น(วัฏฏสงสาร)<br>
  ทรงฉลาดในเทศนา เป็นพระพุทธเจ้า<br>
  ทรงช่วยหมู่ชนให้ข้ามพ้นได้เป็นจำนวนมาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๗๗ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๕. นันทาเถริยาปทาน<br>
  [๑๖๘] พระองค์เป็นผู้อนุเคราะห์ ประกอบด้วยพระกรุณา<br>
  ทรงแสวงหาประโยชน์เกื้อกูลเพื่อสรรพสัตว์<br>
  ทรงทำเดียรถีย์ที่มาเฝ้าทั้งหมดให้ดำรงอยู่ในเบญจศีล<br>
  [๑๖๙] เมื่อเป็นเช่นนี้ ศาสนาจึงหมดความอากูล(หมดเสี้ยนหนาม)<br>
  ว่างจากพวกเดียรถีย์และงดงามด้วยพระอรหันต์ทั้งหลาย<br>
  ผู้ได้วสี ผู้คงที่<br>
  [๑๗๐] พระมหามุนีพระองค์นั้นทรงมีพระวรกายสูง ๕๘ ศอก<br>
  มีพระฉวีเปล่งปลั่งดังทองคำที่ล้ำค่า<br>
  มีพระลักษณะอันประเสริฐ ๓๒ ประการ<br>
  [๑๗๑] ครั้งนั้น สัตว์ทั้งหลายมีอายุประมาณ ๑๐๐,๐๐๐ ปี<br>
  พระชินสีห์พระองค์นั้น<br>
  ก็ทรงดำรงพระชนมายุประมาณเท่านั้น<br>
  ทรงช่วยหมู่ชนให้ข้ามพ้นได้เป็นจำนวนมาก<br>
  [๑๗๒] ครั้งนั้น หม่อมฉันเกิดในตระกูลเศรษฐี<br>
  ที่มีความรุ่งเรืองด้วยรัตนะต่าง ๆ ในกรุงหงสวดี<br>
  เป็นผู้เพียบพร้อมด้วยความสุขมาก<br>
  [๑๗๓] หม่อมฉันได้เข้าเฝ้าพระมหาวีระพระองค์นั้นแล้ว<br>
  ได้ฟังพระธรรมเทศนาอันประกาศถึงปรมัตถธรรม<br>
  ที่ไพเราะอย่างจับใจยิ่งนัก ซึ่งเป็นอมตธรรม<br>
  [๑๗๔] ครั้งนั้น หม่อมฉันมีความเลื่อมใส<br>
  ได้ทูลนิมนต์พระพุทธผู้เจ้าทรงเป็นผู้นำสัตว์โลกพร้อมทั้งพระสงฆ์<br>
  ได้ถวายมหาทานแด่พระองค์ด้วยมือของตน<br>
  [๑๗๕] ได้ซบศีรษะลงใกล้พระวีรเจ้า<br>
  ผู้ทรงเป็นผู้นำสัตว์โลก พร้อมทั้งพระสงฆ์<br>
  ปรารถนาตำแหน่งที่เลิศกว่าภิกษุณีทั้งหลายผู้เข้าฌาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๗๘ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๕. นันทาเถริยาปทาน<br>
  [๑๗๖] ครั้งนั้น พระสุคตผู้ฝึกนรชนที่ยังไม่ได้ฝึก<br>
  เป็นที่พึ่งของโลกทั้ง ๓ ทรงเป็นใหญ่<br>
  ทรงพยุงนรชนไว้เป็นอย่างดีตรัสพยากรณ์ว่า<br>
  ‘เธอจักได้ตำแหน่งที่เธอปรารถนาไว้ดีแล้วนั้น<br>
  [๑๗๗] ในกัปที่ ๑๐๐,๐๐๐ นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๑๗๘] สตรีผู้นี้จักมีนามปรากฏว่านันทา<br>
  เป็นธรรมทายาท เป็นโอรสที่ธรรมเนรมิต<br>
  เป็นสาวิกาของพระศาสดาพระองค์นั้น’<br>
  [๑๗๙] ครั้งนั้น หม่อมฉันได้ฟังพุทธพยากรณ์นั้นแล้วเป็นผู้มีความยินดี<br>
  มีจิตประกอบด้วยเมตตา บำรุงพระชินเจ้า ผู้ทรงเป็นผู้นำวิเศษ<br>
  ด้วยปัจจัยทั้งหลายจนตลอดชีวิต<br>
  [๑๘๐] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๑๘๑] หม่อมฉันจุติจากสวรรค์ชั้นดาวดึงส์นั้นแล้วไปเกิดในสวรรค์ชั้นยามา<br>
  จุติจากสวรรค์ชั้นยามานั้นแล้วไปเกิดในสวรรค์ชั้นดุสิต<br>
  จุติจากสวรรค์ชั้นดุสิตนั้นแล้วไปเกิดในสวรรค์ชั้นนิมมานรดี<br>
  จุติจากสวรรค์ชั้นนิมมานรดีนั้นแล้วไปเกิดในสวรรค์ชั้นปรนิมมิตวสวัตดี<br>
  [๑๘๒] เพราะอำนาจแห่งกรรมนั้น หม่อมฉันเกิดในภพใด ๆ<br>
  ในภพนั้น ๆ ก็ได้เป็นพระมเหสีของพระราชา<br>
  [๑๘๓] หม่อมฉันจุติจากสวรรค์ชั้นปรนิมมิตวสวัตดีนั้นแล้ว<br>
  มาเกิดในหมู่มนุษย์ ได้เป็นพระมเหสีของพระเจ้าจักรพรรดิ<br>
  และได้เป็นพระมเหสีของพระเจ้าแผ่นดินหลายชาติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๗๙ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๕. นันทาเถริยาปทาน<br>
  [๑๘๔] เสวยสมบัติทั้งในเทวโลกและมนุษยโลก<br>
  มีความสุขทุกชาติ<br>
  เวียนว่ายตายเกิดอยู่ในกัปเป็นอันมาก<br>
  [๑๘๕] เมื่อถึงภพสุดท้าย<br>
  หม่อมฉันเกิดเป็นธิดาของพระเจ้าสุทโธทนะ<br>
  ในกรุงกบิลพัสดุ์ เป็นผู้มีรูปสมบัติอันใคร ๆ ไม่นินทา<br>
  [๑๘๖] ราชสกุลนั้นเห็นหม่อมฉันมีรูปงามดังดวงอาทิตย์<br>
  จึงพากันชื่นชม เพราะฉะนั้น หม่อมฉันจึงมีนามว่านันทา<br>
  เป็นผู้มีรูปลักษณ์ที่งดงามประเสริฐ<br>
  [๑๘๗] ในกรุงกบิลพัสดุ์ ซึ่งเป็นราชธานีที่รื่นรมย์นั้น<br>
  นอกจากพระนางยโสธราแล้ว<br>
  ปรากฏว่าหม่อมฉันมีความงามกว่ายุวนารีทุกคน<br>
  [๑๘๘] พระเชฏฐภาดาก็เป็นพระพุทธเจ้าผู้เลิศในโลก ๓<br>
  พระภาดาองค์สุดท้ายก็เป็นพระอรหันต์<br>
  หม่อมฉันเป็นสตรีเพียงผู้เดียวที่เป็นคฤหัสถ์<br>
  พระมารดาทรงตักเตือนว่า<br>
  [๑๘๙] ‘ลูกรัก เจ้าเกิดในศากยสกุล<br>
  เป็นน้องของพระพุทธเจ้า เมื่อเว้นจากนันทกุมารแล้ว<br>
  จักได้ประโยชน์อะไรในวังเล่า’<br>
  [๑๙๐] ความเป็นหนุ่มสาว ก็มีความแก่เป็นที่สุด<br>
  รูปบัณฑิตรู้กันว่าเป็นของไม่สะอาด<br>
  แม้ไม่มีโรค ก็มีโรคเป็นที่สุด<br>
  ชีวิตมีความตายเป็นที่สุด<br>
  [๑๙๑] รูปที่สวยงามของเธอแม้นี้ น่าใคร่ดังดวงจันทร์<br>
  จูงใจให้นิยม อลังการด้วยเครื่องประดับทั้งหลาย<br>
  คล้ายกำหนดรู้ได้ด้วยสิริ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๘๐ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๕. นันทาเถริยาปทาน<br>
  [๑๙๒] ดุจเป็นสิ่งสำคัญของชาวโลกที่เขาบูชากัน<br>
  เป็นที่ดึงดูดแห่งนัยนา<br>
  เป็นที่ก่อเกิดการสรรเสริญบุญ<br>
  เป็นที่ชื่นชมแห่งวงศ์โอกกากราช<br>
  [๑๙๓] โดยกาลไม่นานนัก ความแก่ก็จักมาครอบงำลูกรัก<br>
  ผู้มีรูปอันใคร ๆ ไม่นินทา จงละพระราชฐานและรูปกาย<br>
  ที่บัณฑิตตำหนิแล้วประพฤติธรรมเถิด<br>
  [๑๙๔] หม่อมฉันผู้ยังโลเลในรูปที่ยังเป็นสาว<br>
  ได้ฟังพระดำรัสของพระมารดาแล้ว<br>
  ก็ออกบวชเป็นบรรพชิตแต่เพียงกาย<br>
  แต่หาออกบวชด้วยจิตใจไม่<br>
  [๑๙๕] หม่อมฉันระลึกถึงตนด้วยความขวนขวายตรวจตราอย่างมาก<br>
  พระมารดาตรัสตักเตือนเพื่อให้ประพฤติธรรม<br>
  แต่หม่อมฉันมิได้สนใจขวนขวายในการประพฤติธรรมนั้นเลย<br>
  [๑๙๖] ครั้งนั้น พระชินเจ้าผู้ประกอบด้วยพระมหากรุณา<br>
  ทอดพระเนตรเห็นหม่อมฉันผู้มีผิวหน้าดังดอกบัว<br>
  เพื่อให้หม่อมฉันเกิดความเบื่อหน่ายในรูปกาย<br>
  [๑๙๗] จึงทรงเนรมิตหญิงคนหนึ่งมีความงามน่าชม น่าชอบใจยิ่งนัก<br>
  ซึ่งมีรูปงามกว่าหม่อมฉัน ให้อยู่ในคลองแห่งจักษุของหม่อมฉัน<br>
  ด้วยอานุภาพของพระองค์<br>
  [๑๙๘] หม่อมฉันอัศจรรย์ใจ เพราะเห็นหญิงที่มีเรือนร่าง<br>
  อันน่าอัศจรรย์ยิ่งนัก ก็คิดว่า ‘เราเห็นหญิงมนุษย์ดังกล่าว<br>
  นี้มีผลดีและเป็นลาภแก่นัยน์ตาของเรา<br>
  [๑๙๙] เชิญเถิดแม่คนงาม แม่จงบอกสิ่งที่ต้องประสงค์แก่ฉัน<br>
  ฉันจะให้ แม่จงบอกสกุล นาม<br>
  โคตรของเธอแก่ฉัน ถ้าเธอพอใจ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๘๑ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๕. นันทาเถริยาปทาน<br>
  [๒๐๐] แม่คนงาม เวลานี้ยังไม่ใช่เวลาแห่งปัญหา<br>
  แม่จงนอนหนุนตักเรา<br>
  ทับซ้อนร่างกายเราหลับสักครู่หนึ่งเถิด’<br>
  [๒๐๑] จากนั้นแม่คนแสนสวยก็นอนพาดศีรษะบนตักหม่อมฉัน<br>
  ของแข็งขนาดใหญ่ตกไปที่หน้าผากของนาง<br>
  [๒๐๒] พร้อมกับของแข็งที่ตกมากระทบ รอยโปนก็ปรากฏขึ้น<br>
  และทั้งหนองทั้งเลือดก็ไหลออกจากซากศพที่แตก<br>
  [๒๐๓] แม้ใบหน้าที่แตกแล้วนั้น ก็มีกลิ่นคล้ายซากศพเน่าโชยออกมา<br>
  ทั่วทั้งสรีระพองขึ้นเขียวคล้ำ<br>
  [๒๐๔] แม่คนสวยมีสรรพางค์กายสั่น หายใจหอบถี่ ๆ<br>
  เสวยทุกข์ของตนอยู่ รำพันอย่างน่าสงสาร<br>
  [๒๐๕] หม่อมฉันเป็นทุกข์เพราะทุกข์นั้น ต้องเวทนาจมอยู่ในทุกข์ใหญ่<br>
  ขอพระองค์ทรงเป็นที่พึ่ง แม่นางเป็นเพื่อนของหม่อมฉัน<br>
  [๒๐๖] ใบหน้าที่งามของแม่หายไปไหน<br>
  จมูกที่โด่งงามของแม่หายไปไหน<br>
  ริมฝีปากที่สวยเหมือนสีลูกมะพลับสุกของแม่หายไปไหน<br>
  วงหน้าที่งดงามของแม่หายไปไหน<br>
  [๒๐๗] วรรณะที่เปล่งปลั่งดังดวงจันทร์หายไปไหน<br>
  และลำคอที่คล้ายปล้องทองคำของแม่หายไปไหน<br>
  ใบหูของแม่ดังพวงดอกไม้ก็หมดสีสันวรรณะไปเสียแล้ว<br>
  [๒๐๘] ถันที่กลมกลึงคล้ายดอกบัวตูมทั้งคู่ของแม่แตกแล้ว<br>
  มีกลิ่นเหม็นฟุ้งไปคล้ายซากศพเน่า<br>
  [๒๐๙] นางมีเอวคอดกลม มีตะโพกผึ่งผาย<br>
  นำสิ่งชั่วร้ายมาให้เหมือนเขียง<br>
  เต็มไปด้วยสิ่งที่ไม่สะอาด โอ ! รูปไม่เที่ยง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๘๒ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๕. นันทาเถริยาปทาน<br>
  [๒๑๐] อวัยวะที่เกิดจากสรีระทั้งหมดมีกลิ่นเหม็นเน่า<br>
  น่ากลัว น่าเกลียดเหมือนซากศพในป่าช้า<br>
  ที่พวกคนเขลาพากันยินดี<br>
  [๒๑๑] ครั้งนั้น พระภาดาของหม่อมฉันผู้ทรงเป็นผู้นำสัตว์โลก<br>
  ผู้ประกอบด้วยพระมหากรุณา<br>
  ทอดพระเนตรเห็นหม่อมฉันผู้มีจิตสังเวช<br>
  จึงได้ตรัสคาถาเหล่านี้ว่า<br>
  [๒๑๒] ‘นันทา เธอจงดูรูปกายที่กระสับกระส่าย<br>
  เปื่อยเน่าดังซากศพ จงอบรมจิตให้ตั้งมั่นด้วยดี<br>
  มีอารมณ์เดียว ด้วยอารมณ์อันไม่งาม<br>
  [๒๑๓] รูปนี้เป็นฉันใด รูปของเธอนั้นก็เป็นฉันนั้น<br>
  รูปของเธอนั้นเป็นฉันใด รูปนี้ก็เป็นฉันนั้น<br>
  มีกลิ่นเหม็นเน่าฟุ้งไป<br>
  ที่พวกคนเขลาพากันยินดียิ่งนัก<br>
  [๒๑๔] เธอไม่เกียจคร้าน<br>
  พิจารณาเห็นรูปเป็นอย่างนั้น ทั้งกลางคืนกลางวัน<br>
  แต่นั้นจะเบื่อหน่ายยิ่งนักเห็นด้วยปัญญาของตน’<br>
  [๒๑๕] จากนั้น หม่อมฉันมีจิตสลด เพราะฟังคาถาสุภาษิต<br>
  ยืนอยู่ ณ ที่นั้น ก็ได้บรรลุอรหัตตผล<br>
  [๒๑๖] หม่อมฉันเข้าฌานตลอดเวลา ไม่ว่าจะนั่งอยู่ ณ ที่ใด ๆ<br>
  พระชินเจ้าทรงพอพระทัยในคุณสมบัตินั้น<br>
  จึงทรงตั้งหม่อมฉันไว้ในเอตทัคคะ<br>
  [๒๑๗] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๘๓ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๖. โสณาเถริยาปทาน<br>
  [๒๑๘] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๒๑๙] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระนันทาภิกษุณีผู้เป็นชนบทกัลยาณีได้ภาษิตคาถาเหล่านี้ ด้วย<br>
  ประการฉะนี้<br>
  นันทาเถริยาปทานที่ ๕ จบ</p>
<p> ๖. โสณาเถริยาปทาน<br>
  ประวัติในอดีตชาติของพระโสณาเถรี<br>
  (พระโสณาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๒๒๐] พระชินเจ้าพระนามว่าปทุมุตตระ<br>
  ผู้ถึงความสำเร็จแห่งธรรมทั้งปวง ทรงเป็นผู้นำ<br>
  เสด็จอุบัติขึ้นแล้วในกัปที่ ๑๐๐,๐๐๐ นับจากกัปนี้ไป<br>
  [๒๒๑] ครั้งนั้น หม่อมฉันเกิดในตระกูลเศรษฐี เป็นผู้มีความสุข<br>
  ถูกประดับตกแต่ง เป็นที่รัก<br>
  เข้าไปเฝ้าพระมุนีผู้ประเสริฐพระองค์นั้น<br>
  ได้ฟังพระดำรัสที่ไพเราะ<br>
  [๒๒๒] พระชินเจ้าทรงสรรเสริญภิกษุณีรูปหนึ่งว่า<br>
  เป็นผู้เลิศกว่าภิกษุณีทั้งหลายผู้ปรารภความเพียร<br>
  หม่อมฉันได้ฟังพุทธดำรัสนั้นแล้วเป็นผู้มีความยินดี<br>
  ทำสักการะพระศาสดา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๘๔ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๖. โสณาเถริยาปทาน<br>
  [๒๒๓] หม่อมฉันไหว้พระสัมมาสัมพุทธเจ้าแล้ว<br>
  ได้ปรารถนาตำแหน่งนั้นในกาลนั้น<br>
  พระมหาวีรพุทธเจ้าทรงอนุโมทนาว่า<br>
  ‘ความตั้งใจปรารถนาของเธอจักสำเร็จ<br>
  [๒๒๔] ในกัปที่ ๑๐๐,๐๐๐ นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๒๒๕] สตรีผู้นี้จักมีนามปรากฏว่าโสณา<br>
  เป็นธรรมทายาท เป็นโอรสที่ธรรมเนรมิต<br>
  จักเป็นสาวิกาของพระศาสดาพระองค์นั้น’<br>
  [๒๒๖] หม่อมฉันได้ฟังพุทธพยากรณ์นั้นแล้ว<br>
  เป็นผู้มีความยินดี มีจิตประกอบด้วยเมตตา<br>
  บำรุงพระชินเจ้า ผู้ทรงเป็นผู้นำวิเศษ<br>
  ด้วยปัจจัยทั้งหลายโดยประการเช่นนั้นจนตลอดชีวิต<br>
  [๒๒๗] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๒๒๘] บัดนี้ เป็นภพสุดท้าย<br>
  หม่อมฉันเกิดในตระกูลเศรษฐี เจริญมั่งคั่งด้วยทรัพย์มาก<br>
  ในกรุงสาวัตถีที่ประเสริฐ<br>
  [๒๒๙] เมื่อหม่อมฉันเจริญวัยเป็นสาวแล้ว<br>
  ได้ไปสู่ตระกูลสามี คลอดบุตรชาย ๑๐ คน<br>
  ล้วนแต่มีรูปงามยิ่งนัก<br>
  [๒๓๐] บุตรทุกคนนั้นดำรงอยู่ในความสุข<br>
  ติดตาตรึงใจผู้คนให้นิยม แม้แต่พวกศัตรูก็ชอบใจ<br>
  สำหรับหม่อมฉันไม่ต้องพูดถึง พวกเขาเป็นที่รัก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๘๕ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๖. โสณาเถริยาปทาน<br>
  [๒๓๑] ครั้งนั้น โดยที่หม่อมฉันไม่ต้องการ<br>
  สามีหม่อมฉันพร้อมด้วยบุตรทั้ง ๑๐ คน<br>
  พากันไปบวชในศาสนาของพระพุทธเจ้าผู้เป็นเทพยิ่งกว่าเทพ<br>
  [๒๓๒] ในกาลนั้น หม่อมฉันอยู่แต่ผู้เดียวคิดว่า ‘พอละด้วยชีวิตของเรา<br>
  ผู้พลัดพรากจากสามีและบุตร เป็นคนแก่ น่าสงสาร<br>
  [๒๓๓] แม้เราก็จักไปยังอารามที่สามีเราไปถึง’<br>
  ครั้นคิดอย่างนี้แล้วจึงบวชเป็นบรรพชิต<br>
  [๒๓๔] ครั้งนั้น พวกภิกษุณีปล่อยหม่อมฉันไว้ในสำนักแต่เพียงผู้เดียว<br>
  สั่งหม่อมฉันว่า ‘เธอจงต้มน้ำไว้’ แล้วก็พากันจากไป<br>
  [๒๓๕] ขณะนั้น หม่อมฉันนำน้ำมาแล้ว ใส่ลงไปในหม้อ<br>
  ตั้งบนก้อนเส้าแล้วนั่ง จากนั้นก็ตั้งจิตให้เป็นสมาธิ<br>
  [๒๓๖] ได้พิจารณาเห็นขันธ์โดยความเป็นของไม่เที่ยง<br>
  เป็นทุกข์ และเป็นอนัตตา<br>
  ทำอาสวะทั้งปวงให้สิ้นไปแล้ว ก็ได้บรรลุอรหัตตผล<br>
  [๒๓๗] เมื่อภิกษุณีกลับมาได้ถามถึงน้ำร้อน<br>
  หม่อมฉันอธิษฐานเตโชธาตุให้น้ำร้อนเร็วพลัน<br>
  [๒๓๘] ภิกษุณีเหล่านั้นพากันอัศจรรย์ใจ<br>
  ไปกราบทูลพระชินเจ้าผู้ประเสริฐให้ทรงทราบเรื่องนั้น<br>
  พระผู้เป็นนาถะทรงสดับเรื่องนั้นแล้วทรงชื่นชม ได้ตรัสคาถานี้ว่า<br>
  [๒๓๙] ‘แท้จริง บุคคลผู้ปรารภความเพียรอย่างหนัก<br>
  มีชีวิตอยู่เพียงวันเดียว ก็ประเสริฐกว่าคนเกียจคร้าน<br>
  และละทิ้งความเพียรมีชีวิตอยู่ตั้ง ๑๐๐ ปี’<br>
  [๒๔๐] พระมหาวีรเจ้า หม่อมฉันให้ทรงพอพระทัยแล้ว<br>
  เพราะการปฏิบัติดี พระมหามุนีพระองค์นั้น<br>
  ตรัสสรรเสริญหม่อมฉันว่าเป็นผู้เลิศกว่าบรรดาภิกษุณีทั้งหลาย<br>
  ผู้ปรารภความเพียร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๘๖ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๗. ภัททกาปิลานีเถริยาปทาน<br>
  [๒๔๑] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๒๔๒] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๒๔๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระโสณาภิกษุณีได้ภาษิตคาถาเหล่านี้ ด้วยประการฉะนี้<br>
  โสณาเถริยาปทานที่ ๖ จบ</p>
<p> ๗. ภัททกาปิลานีเถริยาปทาน<br>
  ประวัติในอดีตชาติของพระภัททกาปิลานีเถรี<br>
  (พระภัททกาปิลานีเถรี เมื่อจะประกาศประวัติในอดีตชาติของตน จึงกล่าวว่า)<br>
  [๒๔๔] พระชินเจ้าพระนามว่าปทุมุตตระ<br>
  ผู้ถึงความสำเร็จแห่งธรรมทั้งปวง ทรงเป็นผู้นำ<br>
  เสด็จอุบัติขึ้นแล้วในกัปที่ ๑๐๐,๐๐๐ นับจากกัปนี้ไป<br>
  [๒๔๕] ครั้งนั้น หม่อมฉันเป็นภริยาของเศรษฐีชื่อว่าวิเทหะ<br>
  มีรัตนะมาก ในกรุงหงสวดี<br>
  [๒๔๖] บางคราวเศรษฐีนั้นพร้อมด้วยชนที่เป็นบริวาร<br>
  เข้าเฝ้าพระพุทธเจ้าผู้เป็นดังสุริยเทพบุตร<br>
  ได้ฟังพระธรรมอันนำความสิ้นทุกข์ทั้งปวงมาให้<br>
  ของพระพุทธเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๘๗ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๗. ภัททกาปิลานีเถริยาปทาน<br>
  [๒๔๗] พระองค์ทรงเป็นผู้นำประกาศสรรเสริญภิกษุ<br>
  ผู้เป็นสาวกรูปหนึ่งว่า เป็นผู้เลิศกว่าบรรดาภิกษุทั้งหลายผู้ถือธุดงค์<br>
  หม่อมฉันได้ฟังแล้ว ได้ถวายทานแด่พระพุทธเจ้าผู้คงที่ตลอด ๗ วัน<br>
  [๒๔๘] แล้วซบศีรษะลงแทบพระยุคลบาทปรารถนาตำแหน่งนั้น<br>
  ก็ครั้งนั้น พระพุทธเจ้าผู้ประเสริฐแห่งนระ<br>
  เมื่อจะทรงให้บริษัทร่าเริง<br>
  [๒๔๙] ได้ตรัสคาถาเหล่านี้ เพื่อทรงอนุเคราะห์เศรษฐีว่า<br>
  ‘ดูก่อนบุตร เธอจักได้ตำแหน่งที่เธอปรารถนา<br>
  จงเป็นผู้เย็นใจเถิด<br>
  [๒๕๐] ในกัปที่ ๑๐๐,๐๐๐ นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๒๕๑] เธอจักมีนามปรากฏว่ากัสสปะ ตามโคตร<br>
  เป็นธรรมทายาท เป็นโอรสที่ธรรมเนรมิต<br>
  จักเป็นสาวกของพระศาสดาพระองค์นั้น<br>
  [๒๕๒] เศรษฐีได้ฟังพุทธพยากรณ์นั้นแล้ว<br>
  เป็นผู้มีความยินดี มีจิตประกอบด้วยเมตตา<br>
  บำรุงพระชินเจ้า ผู้ทรงเป็นผู้นำวิเศษ<br>
  ด้วยปัจจัยทั้งหลายจนตลอดชีวิต<br>
  [๒๕๓] พระองค์ทรงประกาศศาสนาให้รุ่งเรืองแล้ว<br>
  ย่ำยีเดียรถีย์ผู้หลอกลวงได้แล้ว<br>
  ทรงแนะนำเวไนยสัตว์ (คือผู้ที่ควรแนะนำได้)<br>
  พระองค์พร้อมทั้งพระสาวกปรินิพพานแล้ว<br>
  [๒๕๔] เมื่อพระพุทธเจ้าทรงเป็นผู้เลิศในโลกนั้นปรินิพพานแล้ว<br>
  เพื่อจะบูชาพระศาสดา เศรษฐีนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๘๘ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๗. ภัททกาปิลานีเถริยาปทาน<br>
  จึงเชิญญาติและมิตรมาประชุมแล้ว<br>
  พร้อมกับญาติและมิตรเหล่านั้นได้สร้าง<br>
  [๒๕๕] พระสถูปรัตนะสูงได้ ๗ โยชน์<br>
  ซึ่งมีความรุ่งเรืองเหมือนดวงอาทิตย์<br>
  และเหมือนต้นพญาไม้สาละที่กำลังมีดอกบานสะพรั่ง<br>
  [๒๕๖] หม่อมฉันได้ให้ช่าง ๗ คนใช้รัตนะ ๗ ประการ<br>
  ทำตุม ๗๐๐,๐๐๐ ใบ ซึ่งโชติช่วงเหมือนไฟไหม้ไม้อ้อ<br>
  [๒๕๗] หม่อมฉันบรรจุน้ำมันหอมจนเต็ม<br>
  ตามประทีปไว้ ณ พระสถูปนั้น<br>
  เพื่อบูชาพระศาสดา ผู้แสวงหาคุณอันยิ่งใหญ่<br>
  ผู้ทรงอนุเคราะห์สรรพสัตว์<br>
  [๒๕๘] หม่อมฉันให้ช่างทำหม้อ ๗๐๐,๐๐๐ ใบ<br>
  ใส่รัตนะต่าง ๆ จนเต็มครบทุกใบ<br>
  เพื่อบูชาพระศาสดา ผู้แสวงหาคุณอันยิ่งใหญ่<br>
  [๒๕๙] ในระหว่างกลางหม้อทุก ๘ ใบ ยกพวงทองตั้งประดับไว้<br>
  ซึ่งมีรัศมีรุ่งโรจน์เหมือนดวงอาทิตย์ในสารทกาล<br>
  [๒๖๐] ที่ประตูทั้ง ๔ มีเสาระเนียดซึ่งทำด้วยรัตนะ<br>
  ทั้งมีแผ่นกระดานที่ทำด้วยรัตนะน่ารื่นรมย์<br>
  ยกขึ้นไว้ย่อมงดงาม<br>
  [๒๖๑] คูและปล่องที่สร้างไว้อย่างดี ก็รุ่งโรจน์<br>
  ธงรัตนะที่ยกขึ้นไว้ล้วนงามไพโรจน์<br>
  [๒๖๒] พระเจดีย์ที่สร้างด้วยรัตนะนั้น<br>
  สร้างไว้อย่างสวยงาม มีสีสุก<br>
  มีรัศมีรุ่งโรจน์ดุจดวงจันทร์และดวงอาทิตย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๘๙ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๗. ภัททกาปิลานีเถริยาปทาน<br>
  [๒๖๓] พระสถูปของหม่อมฉันมี ๓ ด้าน ด้านหนึ่งบรรจุหรดาล<br>
  ด้านหนึ่งบรรจุมโนศิลา ด้านหนึ่งบรรจุแร่พลวงไว้จนเต็ม<br>
  [๒๖๔] หม่อมฉันให้ช่างทำเครื่องบูชาที่น่ายินดีเช่นนี้แล้ว<br>
  ได้ถวายทานแก่พระสงฆ์ผู้กล่าวธรรมที่ประเสริฐ<br>
  ตามกำลัง จนตลอดชีวิต<br>
  [๒๖๕] หม่อมฉันกับเศรษฐีนั้น ทำบุญเหล่านั้น<br>
  โดยประการทั้งปวงจนตลอดชีวิต<br>
  แล้วได้ไปเกิดในสุคติภพร่วมกัน<br>
  [๒๖๖] เสวยสมบัติทั้งหลายทั้งในเทวดาและในมนุษย์<br>
  เวียนว่ายตายเกิดร่วมกับเศรษฐีนั้น<br>
  ปานประหนึ่งว่าเงาติดตามตัว<br>
  [๒๖๗] ในกัปที่ ๙๑ นับจากกัปนี้ไป<br>
  พระพุทธเจ้าพระนามว่าวิปัสสี ทรงเป็นผู้นำ<br>
  ทรงมีพระเนตรงาม ทรงเห็นแจ้งธรรมทั้งปวง เสด็จอุบัติขึ้นแล้ว<br>
  [๒๖๘] ครั้งนั้น ท่านเศรษฐีได้เกิดเป็นพราหมณ์ ในกรุงพันธุมดี<br>
  เป็นที่รู้จักกันดีว่า เป็นผู้มั่งคั่งด้วยคุณธรรม<br>
  แต่เป็นคนจนแสนจนด้วยทรัพย์<br>
  [๒๖๙] แม้ครั้งนั้น หม่อมฉันก็เป็นพราหมณีของพราหมณ์นั้น<br>
  มีความคิดอย่างเดียวกัน<br>
  บางครั้งพราหมณ์นั้นเข้าเฝ้าพระมหามุนี<br>
  [๒๗๐] ซึ่งประทับนั่งทรงแสดงอมตบทอยู่ในหมู่ชน<br>
  ได้ฟังธรรมแล้วเบิกบานใจ ได้ถวายผ้าสาฎกผืนหนึ่ง<br>
  [๒๗๑] มีผ้านุ่งผืนเดียวกลับไปเรือน แล้วได้บอกหม่อมฉันว่า<br>
  ‘น้องหญิง เชิญอนุโมทนามหาบุญเถิด<br>
  ผ้าสาฎกพี่ได้ถวายพระพุทธเจ้าไปแล้ว’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๙๐ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๗. ภัททกาปิลานีเถริยาปทาน<br>
  [๒๗๒] ขณะนั้น หม่อมฉันมีความเอิบอิ่มประนมมือ<br>
  อนุโมทนาว่า ‘ข้าแต่สามี ผ้าสาฎกท่านถวายดีแล้ว<br>
  แด่พระพุทธเจ้าผู้ประเสริฐ ผู้คงที่’<br>
  [๒๗๓] พราหมณ์มีความสุข ประดับตกแต่งแล้ว<br>
  เวียนว่ายตายเกิดอยู่ในภพน้อยภพใหญ่<br>
  ได้เป็นพระเจ้าแผ่นดินในกรุงพาราณสีที่น่ารื่นรมย์<br>
  [๒๗๔] ครั้งนั้น หม่อมฉันเป็นพระมเหสีผู้ประเสริฐกว่าพวกนางสนม<br>
  เป็นที่โปรดปรานอย่างยิ่งของท้าวเธอ เพราะความรักที่มีในกาลก่อน<br>
  [๒๗๕] พระเจ้าแผ่นดินพระองค์นั้น<br>
  ทอดพระเนตรเห็นพระปัจเจกพุทธเจ้า ๘ พระองค์<br>
  ผู้เที่ยวบิณฑบาต ทรงเบิกบานพระทัย<br>
  ได้ถวายอาหารบิณฑบาตที่มีราคามาก<br>
  [๒๗๖] นิมนต์พระปัจเจกพุทธเจ้าทั้งหลายไว้<br>
  ทรงสร้างรัตนมณฑปซึ่งประดับด้วยทองมีรัศมีเปล่งปลั่ง<br>
  ที่พวกช่างทองได้ทำไว้ซึ่งสูงประมาณ ๑๐๐ ศอก<br>
  [๒๗๗] ท้าวเธอทรงเลื่อมใส รับสั่งให้นิมนต์<br>
  พระปัจเจกพุทธเจ้าทั้งหมด<br>
  แล้วได้ทรงถวายทานแก่พระปัจเจกพุทธเจ้าเหล่านั้น<br>
  ซึ่งเข้ามาในพระราชนิเวศน์ด้วยพระหัตถ์ของพระองค์เอง<br>
  [๒๗๘] แม้ครั้งนั้น หม่อมฉันก็ได้ร่วมถวายทานนั้นกับพระเจ้ากาสี<br>
  ได้เกิดในกาสิกคามในกรุงพาราณสีอีก<br>
  [๒๗๙] พระเจ้ากาสีกับพระภาดามีความสุขอยู่ในตระกูลกุฎุมพีที่เจริญ<br>
  หม่อมฉันเป็นภรรยาของพี่ชายคนโต ปรนนิบัติสามีอย่างดี<br>
  [๒๘๐] น้องชายของสามีหม่อมฉัน เห็นพระปัจเจกพุทธเจ้าแล้ว<br>
  นำอาหารของพี่ชายไปถวายแก่พระปัจเจกพุทธเจ้านั้น<br>
  เมื่อพี่ชายผู้ซึ่งเป็นสามีของหม่อมฉันมาถึงแล้ว จึงได้บอก(สามี)ให้ทราบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๙๑ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๗. ภัททกาปิลานีเถริยาปทาน<br>
  [๒๘๑] เขาไม่ยินดีทาน จากนั้น หม่อมฉันก็ได้ให้อาหาร<br>
  ที่ตนนำมาเพื่อพระปัจเจกพุทธเจ้าทั้งหลายแก่สามีนั้น<br>
  สามีนั้นได้ถวายอาหารนั้น<br>
  แก่พระปัจเจกพุทธเจ้านั้นอีก<br>
  [๒๘๒] ขณะนั้น หม่อมฉันโกรธจึงเทอาหาร<br>
  ที่ถวายแก่พระปัจเจกพุทธเจ้านั้นทิ้งเสีย<br>
  ได้ถวายบาตรที่เต็มด้วยเปือกตม<br>
  แก่พระปัจเจกพุทธเจ้าผู้คงที่นั้น<br>
  [๒๘๓] ครั้งนั้น หม่อมฉันเห็นใบหน้า มีจิตสงบของท่าน<br>
  ทั้งในการให้ การรับ การเคารพ<br>
  และการประทุษร้าย จึงสลดใจมาก<br>
  [๒๘๔] หม่อมฉันมีจิตเลื่อมใสรับบาตรมาแล้ว<br>
  ใช้น้ำหอมอย่างดีล้างจนสะอาด<br>
  บรรจุน้ำตาลกรวดกับเปรียงจนเต็มบาตรแล้วถวายคืน<br>
  [๒๘๕] หม่อมฉันเกิดในภพใด ๆ ก็มีรูปงาม<br>
  เพราะถวายทาน แต่มีกลิ่นตัวเหม็น<br>
  เพราะการย่ำยีที่กระทำไม่สมควรแก่พระปัจเจกพุทธเจ้า<br>
  [๒๘๖] เมื่อพระเจดีย์ของพระธีรเจ้าพระนามว่ากัสสปะ<br>
  ซึ่งสามีหม่อมฉันได้ให้สร้างสำเร็จแล้ว<br>
  หม่อมฉันมีความยินดี ได้ถวายแผ่นอิฐทองคำอย่างดีอีก<br>
  [๒๘๗] ชุบอิฐนั้นให้ชุ่มด้วยของหอม ๔ ชนิด<br>
  จึงพ้นจากโทษที่มีกลิ่นตัวเหม็น<br>
  กลายเป็นผู้มีรูปทรงสมส่วนไปทั่วสรรพางค์กาย<br>
  [๒๘๘] ให้ช่างใช้รัตนะ ๗ ประการทำถาด ๗,๐๐๐ ถาด<br>
  เต็มไปด้วยเปรียง และไส้เป็นพัน ๆ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๙๒ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๗. ภัททกาปิลานีเถริยาปทาน<br>
  [๒๘๙] ใส่ไปแล้วตามประทีปตั้งไว้ ๗ แถว<br>
  เพื่อบูชาพระพุทธเจ้า ผู้เป็นที่พึ่งของสัตว์โลก ด้วยจิตที่เลื่อมใส<br>
  [๒๙๐] แม้ครั้งนั้น หม่อมฉันมีส่วนในบุญนั้นโดยพิเศษ<br>
  สามีของหม่อมฉันไปเกิดในแคว้นกาสี<br>
  มีนามปรากฏว่าสุมิตตะ<br>
  [๒๙๑] หม่อมฉันเป็นภรรยาของเขา<br>
  มีความสุขอันเขาประดับตกแต่งแล้ว เป็นที่รัก<br>
  ครั้งนั้น สามีของหม่อมฉันได้ถวายผ้าโพกศีรษะเนื้อดี<br>
  แก่พระปัจเจกมุนี<br>
  [๒๙๒] แม้หม่อมฉันก็มีส่วนแห่งทานนั้น อนุโมทนาทานที่ประเสริฐ<br>
  สามีได้ไปเกิดในกำเนิดแห่งชาวโกลิยะในแคว้นกาสีอีก<br>
  [๒๙๓] ครั้งนั้น สามีของหม่อมฉันพร้อมด้วยบุตร<br>
  ของชาวโกลิยะ ๕๐๐ คน<br>
  ได้บำรุงพระปัจเจกพุทธเจ้า ๕๐๐ องค์<br>
  [๒๙๔] นิมนต์พระปัจเจกพุทธเจ้าเหล่านั้น<br>
  ให้อยู่จำพรรษาตลอดไตรมาสแล้วได้ถวายไตรจีวร<br>
  ครั้งนั้น หม่อมฉันเป็นภรรยาของเขา<br>
  เป็นผู้ปฏิบัติกุศลกรรมบถ<br>
  [๒๙๕] สามีจุติจากอัตภาพนั้นแล้ว<br>
  ได้เป็นพระราชาพระนามว่านันทะ มียศมาก<br>
  แม้หม่อมฉันก็ได้เป็นพระมเหสีของท้าวเธอ<br>
  เป็นผู้มีสมบัติให้สำเร็จสิ่งที่ต้องประสงค์ทุกประการ<br>
  [๒๙๖] พระเจ้านันทะนั้นจุติจากอัตภาพนั้นแล้ว<br>
  ได้เป็นพระเจ้าแผ่นดินนามว่าพรหมทัต<br>
  ครั้งนั้น พระปัจเจกมุนี ๕๐๐ องค์ถ้วน<br>
  ผู้เป็นพระโอรสของนางปทุมวดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๙๓ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๗. ภัททกาปิลานีเถริยาปทาน<br>
  [๒๙๗] หม่อมฉันได้บำรุงจนตลอดชีวิต<br>
  นิมนต์ให้พักอยู่ในพระราชอุทยานแล้ว<br>
  และบูชาพระปัจเจกพุทธเจ้าเหล่านั้น ผู้นิพพานแล้ว<br>
  [๒๙๘] หม่อมฉันทั้ง ๒ ได้สร้างเจดีย์หลายองค์<br>
  แล้วก็พากันออกบวช เจริญอัปปมัญญา<br>
  แล้วได้ไปเกิดในพรหมโลก<br>
  [๒๙๙] จุติจากพรหมโลกแล้ว สามีของหม่อมฉัน<br>
  เกิดเป็นพราหมณ์ชื่อปิปผลายนะ<br>
  ที่ประเทศมหาติตถะ มารดาชื่อสุมนเทวี<br>
  บิดาเป็นพราหมณ์โกสิยโคตร<br>
  [๓๐๐] หม่อมฉันเป็นธิดาของกบิลพราหมณ์<br>
  มารดาชื่อสุจิมตี ในมัททชนบท นครสากละที่ประเสริฐสุด<br>
  [๓๐๑] บิดาหล่อรูปของหม่อมฉันด้วยทองคำแท่งแล้ว<br>
  ถวายรูปหล่อแก่พระกัสสปธีรเจ้า ผู้เว้นจากกามทั้งหลาย<br>
  [๓๐๒] พราหมณ์ปิปผลายนะนั้นเป็นหนุ่ม<br>
  ไปตรวจดูงานในกาลบางคราว<br>
  เห็นสัตว์ทั้งหลายที่ถูกกาเป็นต้นจิกกินแล้ว เกิดความสลดใจ<br>
  [๓๐๓] ครั้งนั้น หม่อมฉันเห็นเมล็ดงาที่มีอยู่ในเรือน<br>
  ซึ่งนำออกผึ่งแดด เห็นกาจิกกินหนอนอยู่ ได้ความสลดใจ<br>
  [๓๐๔] ครั้งนั้น พราหมณ์ปิปผลายนะผู้เป็นปราชญ์ออกบวช<br>
  หม่อมฉันก็ออกบวชตาม อยู่บำเพ็ญศีลพรตของปริพาชก ๕ ปี<br>
  [๓๐๕] เมื่อพระนางโคตมีผู้บำรุงเลี้ยงพระชินเจ้าทรงผนวชแล้ว<br>
  หม่อมฉันได้เข้าไปหาพระนาง และเป็นผู้อันพระพุทธเจ้าสั่งสอนแล้ว<br>
  [๓๐๖] โดยกาลไม่นานนัก หม่อมฉันก็ได้บรรลุอรหัตตผล<br>
  โอ ! เรามีพระมหากัสสปเถระผู้มีสิริ เป็นกัลยาณมิตร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๙๔ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๗. ภัททกาปิลานีเถริยาปทาน<br>
  [๓๐๗] พระกัสสปเถระเป็นพุทธบุตร<br>
  เป็นทายาทของพระพุทธเจ้า<br>
  มีจิตตั้งมั่นดี รู้ปุพเพนิวาสานุสสติญาณ<br>
  เห็นสวรรค์และอบาย<br>
  [๓๐๘] อนึ่ง ท่านถึงความสิ้นชาติ เป็นมุนีอยู่จบอภิญญา<br>
  ด้วยวิชชา ๓ เหล่านี้ จึงได้ชื่อว่าเป็นพราหมณ์ผู้มีวิชชา ๓<br>
  [๓๐๙] ภัททกาปิลานีก็เหมือนกัน<br>
  ได้วิชชา ๓ ละมัจจุราชเสียได้ ทรงร่างกายนี้เป็นที่สุด<br>
  ชนะมารพร้อมทั้งเสนามารแล้ว<br>
  [๓๑๐] หม่อมฉันทั้ง ๒ เห็นโทษในโลกแล้วพากันบวช<br>
  เป็นผู้สิ้นอาสวะ ฝึกตนแล้ว มีความเย็น ดับสนิทแล้ว<br>
  [๓๑๑] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๓๑๒] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  [๓๑๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระภัททกาปิลานีภิกษุณีได้ภาษิตคาถาเหล่านี้ ด้วยประการฉะนี้<br>
  ภัททกาปิลานีเถริยาปทานที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๙๕ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๘. ยโสธราเถริยาปทาน<br>
  ๘. ยโสธราเถริยาปทาน<br>
  ประวัติในอดีตชาติของพระยโสธราเถรี<br>
  (พระยโสธราเถรี เมื่อจะประกาศประวัติในอดีตชาติของตน จึงกล่าวว่า)<br>
  [๓๑๔] สมัยหนึ่ง เมื่อพระผู้ทรงเป็นผู้นำแห่งนรชน<br>
  ประทับอยู่ ณ เงื้อมภูเขาที่ประเสริฐแห่งหนึ่ง<br>
  ใกล้กรุงราชคฤห์ ที่น่ารื่นรมย์ มั่งคั่ง<br>
  [๓๑๕] ยโสธราภิกษุณี ผู้อยู่ในสำนักของภิกษุณี<br>
  ในนครที่น่ารื่นรมย์นั้น ได้มีความรำพึงอย่างนี้ว่า<br>
  [๓๑๖] ‘พระเจ้าสุทโธทนมหาราช<br>
  และพระนางมหาปชาบดีโคตมี<br>
  พระมหาเถระผู้มีชื่อเสียง และพระเถรีผู้มีฤทธิ์มาก<br>
  [๓๑๗] ท่านเหล่านั้น ล้วนนิพพานไปแล้ว<br>
  เหมือนเปลวประทีปหมดเชื้อดับไปฉะนั้น<br>
  เมื่อพระโลกนาถยังทรงพระชนม์อยู่<br>
  แม้เราก็จักบรรลุถึงสิวบท(นิพพาน)’<br>
  [๓๑๘] ยโสธราภิกษุณีนั้นครั้นคิดแล้ว<br>
  จึงพิจารณาดูอายุของตน เห็นอายุสังขาร<br>
  จะถึงความสิ้นไปในวันนั้นเอง<br>
  [๓๑๙] จึงถือบาตรและจีวรออกจากที่อยู่ของตน<br>
  มีภิกษุณี ๑๐๐,๐๐๐ รูปห้อมล้อม<br>
  [๓๒๐] มีฤทธิ์มาก มีปัญญามาก<br>
  เข้าเฝ้าพระสัมมาสัมพุทธเจ้า ถวายอภิวาท<br>
  ที่ลายลักษณ์กงจักรของพระศาสดาแล้ว<br>
  นั่ง ณ ที่สมควร ได้กราบทูลคำนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๙๖ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๘. ยโสธราเถริยาปทาน<br>
  [๓๒๑] ‘หม่อมฉันมีอายุได้ ๗๘ ปี ล่วงเข้าปัจฉิมวัยแล้ว<br>
  ถึงความเป็นผู้มีกายค้อมลงโดยลำดับ ขอกราบทูลลาพระมหามุนี<br>
  [๓๒๒] หม่อมฉันมีวัยแก่หง่อม ชีวิตของหม่อมฉันมีอยู่นิดหน่อย<br>
  หม่อมฉันจักละพระองค์ไป ที่พึ่งของตนหม่อมฉันทำไว้แล้ว<br>
  [๓๒๓] ในกาลปัจฉิมวัยนี้ ความตายเข้ามาปิดล้อมไว้แล้ว<br>
  ข้าแต่พระมหาวีระ หม่อมฉันจักนิพพานในคืนวันนี้<br>
  [๓๒๔] ข้าแต่พระมหามุนี หม่อมฉันไม่มีชาติ<br>
  ชรา พยาธิ และมรณะ<br>
  หม่อมฉันจักเข้าถึงนิพพานที่ไม่มีปัจจัยปรุงแต่ง<br>
  เป็นบุรีที่ไม่มีความแก่ ความตาย และไม่มีภัย<br>
  [๓๒๕] บริษัทที่เข้าเฝ้าพระองค์อยู่ รู้จักความผิด<br>
  จึงขอประทานโทษ เฉพาะพระพักตร์ของพระศาสดา<br>
  [๓๒๖] ข้าแต่พระมหาวีระ<br>
  เมื่อหม่อมฉันเวียนว่ายตายเกิดอยู่ในสงสาร<br>
  หากมีความผิดพลาดในพระองค์ หม่อมฉันกราบทูลว่า<br>
  ขอพระองค์โปรดยกโทษให้แก่หม่อมฉันด้วยเถิด’<br>
  [๓๒๗] พระจอมมุนีทรงสดับคำของพระยโสธราภิกษุณีแล้ว<br>
  จึงตรัสดังนี้ว่า ‘เมื่อเธอบอกว่าจะลานิพพาน<br>
  ตถาคตจะไปว่าอะไรเธอให้มากเล่า<br>
  [๓๒๘] เธอผู้ปฏิบัติตามคำสั่งสอนของเรา จงแสดงฤทธิ์<br>
  และตัดความสงสัยของบริษัททั้งปวงในศาสนาเถิด’<br>
  [๓๒๙] พระยโสธราภิกษุณีนั้น<br>
  ได้ฟังพระดำรัสของพระมุนีพระองค์นั้นแล้ว<br>
  จึงไหว้พระราชมุนีนั้นกราบทูลคำนี้ว่า<br>
  [๓๓๐] ‘ข้าแต่พระมหาวีระ หม่อมฉันชื่อยโสธรา<br>
  เมื่อสมัยที่ยังทรงครองฆราวาสวิสัย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๙๗ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๘. ยโสธราเถริยาปทาน<br>
  เป็นปชาบดีของพระองค์<br>
  เกิดในตระกูลศากยะ ตั้งอยู่ในองค์สมบัติของผู้หญิง<br>
  [๓๓๑] ข้าแต่พระมหาวีระ บรรดาหญิงจำนวน ๑๙๖,๐๐๐ นาง<br>
  หม่อมฉันเป็นประธาน เป็นใหญ่กว่าหญิงทั้งปวง<br>
  ในพระราชนิเวศน์ของพระองค์<br>
  [๓๓๒] สตรีทั้งหมดประกอบด้วยรูปสมบัติและอาจารสมบัติ<br>
  แม้ดำรงอยู่ในวัยสาว ก็ยำเกรงหม่อมฉันทุกเมื่อ<br>
  เหมือนมนุษย์ทั้งหลายยำเกรงเทวดา<br>
  [๓๓๓] หญิงเหล่านั้นมีนางกษัตริย์ ๑,๐๐๐ นาง เป็นประธาน<br>
  ร่วมสุขร่วมทุกข์กันอยู่ในพระราชนิเวศน์ของศากยบุตร<br>
  ปานประหนึ่งเทวดาทั้งหลายในสวนนันทวัน<br>
  [๓๓๔] เว้นพระองค์ผู้ทรงเป็นผู้นำสัตว์โลกแล้ว<br>
  เหล่าสตรีผู้ฉลาดล่วงเลยกามภูมิ ตั้งอยู่ในรูปภูมิ<br>
  มีรูปเช่นกับหม่อมฉันไม่มี’<br>
  [๓๓๕] พระยโสธราเถรี ถวายอภิวาทพระสัมมาสัมพุทธเจ้าแล้ว<br>
  แสดงฤทธิ์ถวายพระศาสดา แล้วแสดงฤทธิ์มากมายหลายอย่าง<br>
  [๓๓๖] คือ แสดงกายเท่าภูเขาจักรวาล ศีรษะเท่าอุตตรกุรุทวีป<br>
  ทวีปทั้ง ๒ ให้เป็นปีกทั้ง ๒ ข้าง<br>
  ชมพูทวีปให้เป็นลำตัว<br>
  [๓๓๗] แสดงมหาสมุทรด้านทิศใต้ให้เป็นกำหาง<br>
  กิ่งไม้ต่าง ๆ ให้เป็นขนปีก<br>
  ดวงจันทร์และดวงอาทิตย์ให้เป็นนัยน์ตา<br>
  ภูเขาพระสุเมรุให้เป็นหงอน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๙๘ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๘. ยโสธราเถริยาปทาน<br>
  [๓๓๘] แสดงภูเขาจักรวาลให้เป็นจะงอยปาก นำต้นหว้า<br>
  พร้อมทั้งรากเข้ามาใกล้แล้วไหว้และพัดวีพระผู้เป็นผู้นำสัตว์โลก<br>
  [๓๓๙] แสดงเป็นช้าง ม้า ภูเขา ทะเล ดวงจันทร์<br>
  ดวงอาทิตย์ ภูเขาพระสุเมรุ และเป็นท้าวสักกะจอมเทพ<br>
  [๓๔๐] กราบทูลว่า ‘ข้าแต่พระมหาวีระ ผู้มีพระจักษุ<br>
  หม่อมฉันชื่อว่ายโสธรา ขอกราบพระยุคลบาท’<br>
  แล้วใช้ดอกบัวบานปิด ๑,๐๐๐ โลกธาตุไว้<br>
  [๓๔๑] เนรมิตเป็นพรหมแสดงสุญญตธรรมอยู่<br>
  กราบทูลว่า ‘ข้าแต่พระวีระ ผู้มีพระจักษุ<br>
  หม่อมฉันชื่อว่ายโสธรา ขอกราบพระยุคลบาท’<br>
  [๓๔๒] ข้าแต่พระมหามุนี หม่อมฉันเป็นผู้มีความชำนาญในฤทธิ์<br>
  ในทิพพโสตธาตุ และมีความชำนาญในเจโตปริยญาณ<br>
  [๓๔๓] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มี<br>
  [๓๔๔] ข้าแต่พระมหาวีระ อัตถปฏิสัมภิทาญาณ<br>
  ธัมมปฏิสัมภิทาญาณ นิรุตติปฏิสัมภิทาญาณ<br>
  และปฏิภาณปฏิสัมภิทาญาณของหม่อมฉัน<br>
  เกิดขึ้นแล้วในสำนักของพระองค์<br>
  [๓๔๕] ความพร้อมเพรียงแห่งพระพุทธเจ้าทั้งหลาย<br>
  ผู้ทรงเป็นที่พึ่งของสัตว์โลก พระองค์ทรงแสดงแล้ว<br>
  ข้าแต่พระมหามุนี อธิการเป็นอันมากของหม่อมฉัน<br>
  เพื่อประโยชน์แก่พระองค์<br>
  [๓๔๖] ข้าแต่พระมหาวีระผู้เป็นพระมุนี<br>
  ขอพระองค์พึงหวนระลึกถึงกุศลกรรมเก่าของหม่อมฉันเถิด<br>
  หม่อมฉันสั่งสมบุญไว้ก็เพื่อประโยชน์แก่พระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๔๙๙ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๘. ยโสธราเถริยาปทาน<br>
  [๓๔๗] ข้าแต่พระมหาวีระ หม่อมฉันงดเว้นอนาจารในสถานที่ไม่สมควร<br>
  แม้ชีวิตก็ยอมสละได้เพื่อประโยชน์แก่พระองค์<br>
  [๓๔๘] ข้าแต่พระมหามุนี พระองค์ประทานหม่อมฉัน<br>
  เพื่อต้องการให้เป็นภรรยาของผู้อื่นหลายพันโกฏิกัป<br>
  ก็เพื่อประโยชน์แก่พระองค์<br>
  หม่อมฉันไม่เคยเสียใจในเรื่องนั้นเลย<br>
  [๓๔๙] ข้าแต่พระมหามุนี พระองค์ประทานหม่อมฉัน<br>
  เพื่ออุดหนุนผู้อื่นหลายพันโกฏิกัป<br>
  ก็เพื่อประโยชน์แก่พระองค์<br>
  หม่อมฉันไม่เคยเสียใจในเรื่องนั้นเลย<br>
  [๓๕๐] ข้าแต่พระมหามุนี พระองค์ประทานหม่อมฉัน<br>
  เพื่อประโยชน์เป็นอาหารหลายพันโกฏิกัป<br>
  ก็เพื่อประโยชน์แก่พระองค์<br>
  หม่อมฉันไม่เคยเสียใจในเรื่องนั้นเลย<br>
  [๓๕๑] หม่อมฉันยอมสละชีวิตหลายพันโกฏิกัป<br>
  ด้วยคิดว่าจักกระทำความพ้นภัย<br>
  จึงยอมสละชีวิตตนเอง<br>
  [๓๕๒] ข้าแต่พระมหามุนี หม่อมฉันไม่เคยหวงเครื่องประดับ<br>
  มีผ้านานาชนิดที่ติดตัวอยู่และภัณฑะของหญิง<br>
  เพื่อประโยชน์แก่พระองค์<br>
  [๓๕๓] ข้าแต่พระมหามุนี ทรัพย์ ข้าวเปลือก<br>
  ปัจจัยเครื่องบริจาค บ้าน นิคม ไร่ นา<br>
  บุตร ธิดา หม่อมฉันก็บริจาคแล้ว<br>
  [๓๕๔] ช้าง ม้า โค ทาสี นางบำเรอ มากมายนับไม่ถ้วน<br>
  หม่อมฉันก็บริจาคแล้ว เพื่อประโยชน์แก่พระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๐๐ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๘. ยโสธราเถริยาปทาน<br>
  [๓๕๕] พระองค์ทรงปรึกษาหม่อมฉันว่า<br>
  ‘เราจะให้ทานแก่พวกยาจก’<br>
  เมื่อพระองค์ให้ทานที่ประเสริฐอยู่ หม่อมฉันก็ไม่เคยเสียใจ<br>
  [๓๕๖] ข้าแต่พระมหาวีระ หม่อมฉันยอมรับทุกข์ทรมาน<br>
  มากมายหลายอย่างจนนับไม่ถ้วน ในสงสารเป็นอเนก<br>
  ก็เพื่อประโยชน์แก่พระองค์<br>
  [๓๕๗] ข้าแต่พระมหามุนี หม่อมฉันได้รับสุขก็อนุโมทนา<br>
  และคราวที่ได้รับทุกข์ก็ไม่เสียใจ เป็นผู้ยินดีแล้วทุกอย่าง<br>
  เพื่อประโยชน์แก่พระองค์<br>
  [๓๕๘] ข้าแต่พระมหามุนี พระสัมมาสัมพุทธเจ้าทรงบำเพ็ญธรรม<br>
  โดยมรรคที่สมควร เสวยสุขและทุกข์แล้ว<br>
  ได้บรรลุพระโพธิญาณ<br>
  [๓๕๙] การที่พระองค์และหม่อมฉันพบพระสัมพุทธเจ้า<br>
  ทรงเป็นผู้นำสัตว์โลกพระนามว่าพรหมเทพ<br>
  และพระนามว่าโคดม แล้วพบพระสัมมาสัมพุทธเจ้า<br>
  ผู้ทรงเป็นที่พึ่งสัตว์โลกเหล่าอื่นอีกก็มาก<br>
  [๓๖๐] ข้าแต่พระมหามุนี อธิการของหม่อมฉันมีมาก<br>
  เพื่อประโยชน์แก่พระองค์ หม่อมฉันเมื่อแสวงหาพุทธธรรมอยู่<br>
  ก็ได้เป็นบาทบริจาริกาของพระองค์<br>
  [๓๖๑] ใน ๔ อสงไขยและอีก ๑๐๐,๐๐๐ กัป<br>
  พระมหาวีระพระนามว่าทีปังกร<br>
  ทรงเป็นผู้นำสัตว์โลก เสด็จอุบัติขึ้นแล้ว<br>
  [๓๖๒] ประชาชนในปัจจันตประเทศ<br>
  ต่างมีใจยินดีทูลนิมนต์พระตถาคตแล้ว<br>
  ช่วยกันแผ้วถางทางซึ่งเป็นที่เสด็จพุทธดำเนิน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๐๑ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๘. ยโสธราเถริยาปทาน<br>
  [๓๖๓] ครั้งนั้น พระองค์เกิดเป็นพราหมณ์นามว่าสุเมธะ<br>
  กำลังตกแต่งหนทางเพื่อพระสุคต<br>
  ผู้ทรงเห็นธรรมทั้งปวงกำลังเสด็จมา<br>
  [๓๖๔] ครั้งนั้น หม่อมฉันได้เกิดในตระกูลพราหมณ์<br>
  เป็นหญิงสาวมีนามว่าสุมิตตา เข้าไปสู่สมาคม<br>
  [๓๖๕] ถือดอกอุบลไป ๘ กำเพื่อบูชาพระศาสดา<br>
  ได้เห็นพระองค์ผู้เป็นฤาษีผู้ประเสริฐ ในท่ามกลางหมู่ชน<br>
  [๓๖๖] ครั้งนั้น หม่อมฉันได้เห็นพระองค์ผู้น่าพอใจ<br>
  ผู้มีความเอ็นดูประทับอยู่นาน ดำเนินผ่านไป<br>
  จึงได้สำคัญว่าชีวิตของเรามีผล<br>
  [๓๖๗] ครั้งนั้น หม่อมฉันเห็นความพยายามที่มีผล<br>
  ของพระองค์ผู้เป็นพระฤาษี ด้วยบุพกรรม<br>
  แม้จิตของหม่อมฉันก็เลื่อมใสในพระสัมมาสัมพุทธเจ้า<br>
  [๓๖๘] หม่อมฉันทำจิตให้เลื่อมใสอย่างยิ่ง<br>
  ในพระสัมมาสัมพุทธเจ้าผู้เป็นพระฤๅษี มีพระทัยเบิกบาน<br>
  ข้าแต่พระฤาษี หม่อมฉันมิได้เห็นสิ่งอื่นที่ควรถวาย<br>
  จึงถวายดอกอุบลแด่พระองค์ พร้อมกับกล่าวว่า<br>
  [๓๖๙] ‘ข้าแต่พระฤๅษี ดอกอุบล ๕ กำ จงเป็นของท่าน<br>
  ดอกอุบล ๓ กำ จงเป็นของหม่อมฉัน<br>
  ข้าแต่พระฤๅษี ดอกบัว ๓ กำของหม่อมฉัน<br>
  กับดอกบัว ๕ กำของท่านนั้น จงมีผลเสมอกัน<br>
  เพื่อประโยชน์แก่พระโพธิญาณของท่าน’<br>
  ภาณวารที่ ๔ จบ</p>
<p> [๓๗๐] สุเมธมหาฤาษีรับดอกอุบลแล้วบูชาพระพุทธเจ้าพระนามว่าทีปังกร<br>
  ผู้แสวงหาคุณอันยิ่งใหญ่ มีบริวารยศมากมาย<br>
  เสด็จดำเนินมาท่ามกลางชุมชน เพื่อประโยชน์แก่พระโพธิญาณ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๐๒ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๘. ยโสธราเถริยาปทาน<br>
  [๓๗๑] พระมหามุนีผู้มีความเพียรมากพระนามว่าวีรทีปังกร<br>
  ทอดพระเนตรเห็นพระฤาษี ผู้มีใจสูงแล้ว<br>
  จึงตรัสพยากรณ์ในท่ามกลางชุมชน<br>
  [๓๗๒] ข้าแต่พระมหามุนี ในกัปที่หาประมาณมิได้นับจากกัปนี้ไป<br>
  พระมหามุนีพระนามว่าทีปังกร ทรงพยากรณ์กรรม<br>
  คือความเป็นผู้ซื่อตรงของหม่อมฉันไว้ว่า<br>
  [๓๗๓] ‘ท่านฤาษีผู้เป็นใหญ่ อุบาสิกาผู้นี้จักเป็นผู้มีจิตเสมอกัน<br>
  มีการกระทำเสมอกัน มีปกติทำร่วมกัน<br>
  จักเป็นที่น่ารักเพราะการกระทำเพื่อประโยชน์แก่ท่าน<br>
  [๓๗๔] จักเป็นหญิงมีรูปร่างน่าดู น่าชม น่ารักยิ่ง<br>
  น่าชอบใจ มีวาจาอ่อนหวาน มีฤทธิ์<br>
  เป็นธรรมทายาทของท่าน<br>
  [๓๗๕] อุบาสิกาผู้นี้ จักรักษากุศลธรรมทั้งหลาย<br>
  เหมือนพวกเจ้าของรักษาเครื่องสมุก<br>
  [๓๗๖] จะอนุเคราะห์ท่าน จักบำเพ็ญบารมีเพื่อท่าน<br>
  ละกิเลสได้ดังพญาราชสีห์ละกรงแล้ว จักบรรลุพระโพธิญาณ’<br>
  [๓๗๗] ในกัปที่หาประมาณมิได้นับจากกัปนี้ไป<br>
  พระพุทธเจ้าทรงพยากรณ์ดำรัสใดกับหม่อมฉัน<br>
  หม่อมฉันเมื่ออนุโมทนาพระดำรัสนั้น เป็นผู้ทำอย่างนี้<br>
  [๓๗๘] หม่อมฉันทำจิตให้เลื่อมใสในกุศลกรรมที่ได้ทำไว้ดีแล้วนั้น<br>
  ได้บังเกิดในกำเนิดเทวดาและมนุษย์มากมาย<br>
  [๓๗๙] ได้เสวยสุขและทุกข์ในเทวดาและมนุษย์ทั้งหลาย<br>
  เมื่อถึงภพสุดท้ายได้เกิดในศากยตระกูล<br>
  [๓๘๐] หม่อมฉันมีรูปสมบัติ มีโภคสมบัติ มียศ มีศีล<br>
  สมบูรณ์ด้วยองค์สมบัติทั้งปวง<br>
  แต่นั้นได้รับความยำเกรงจากเจ้านายในตระกูลทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๐๓ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๘. ยโสธราเถริยาปทาน<br>
  [๓๘๑] พรั่งพร้อมด้วยโลกธรรม คือ ลาภ สักการะ สรรเสริญ<br>
  มีจิตไม่ประกอบด้วยทุกข์ อยู่อย่างผู้ไม่มีภัยแต่ที่ไหน ๆ<br>
  [๓๘๒] สมจริงตามพระดำรัสที่พระผู้มีพระภาคตรัสไว้ว่า<br>
  ‘ข้าแต่พระพระองค์ผู้แกล้วกล้า ในครั้งนั้น<br>
  พระองค์ทรงแสดงอุปการะของนารีทั้งหลาย<br>
  ไว้ภายในพระราชมณเฑียรและในขัตติยบุรีว่า<br>
  [๓๘๓] นารีผู้มีอุปการะ ๑ นารีผู้เป็นเพื่อนร่วมสุขร่วมทุกข์ ๑<br>
  นารีผู้แนะนำประโยชน์ให้ ๑ นารีผู้ทำความอนุเคราะห์ให้ ๑’<br>
  [๓๘๔] พระพุทธเจ้ามีจำนวนถึง ๕๐๐ โกฏิ และ ๙๐๐ โกฏิ<br>
  หม่อมฉันจัดถวายมหาทานแด่พระพุทธเจ้าเหล่านั้น<br>
  [๓๘๕] ข้าแต่มหาราช ขอพระองค์จงสดับอธิการ<br>
  ของหม่อมฉันมีมากมาย<br>
  พระพุทธเจ้าผู้ทรงเป็นผู้นำชั้นเลิศของชาวโลก<br>
  มีจำนวนถึง ๑,๑๐๐ โกฏิ<br>
  [๓๘๖] หม่อมฉันจัดถวายมหาทานแด่พระพุทธเจ้าเหล่านั้น<br>
  ผู้เป็นเทพยิ่งกว่าเทพ ข้าแต่มหาราช<br>
  ขอพระองค์จงสดับ<br>
  อธิการของหม่อมฉันมีมากมาย<br>
  [๓๘๗] หม่อมฉันจัดถวายมหาทานแก่พระพุทธเจ้า ๒,๐๐๐ โกฏิ<br>
  และแก่พระพุทธเจ้า ๓,๐๐๐ โกฏิ ผู้เป็นเทพยิ่งกว่าเทพ<br>
  [๓๘๘] ข้าแต่มหาราช ขอพระองค์ทรงสดับอธิการ<br>
  ของหม่อมฉันมีมากมาย<br>
  พระพุทธเจ้ามีจำนวนถึง ๔,๐๐๐ โกฏิ และ ๕,๐๐๐ โกฏิ<br>
  [๓๘๙] หม่อมฉันจัดถวายมหาทานแก่พระพุทธเจ้าเหล่านั้น<br>
  ผู้เป็นเทพยิ่งกว่าเทพ ข้าแต่มหาราช ขอพระองค์จงสดับ<br>
  อธิการของหม่อมฉันมีมากมาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๐๔ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๘. ยโสธราเถริยาปทาน<br>
  [๓๙๐] พระพุทธเจ้ามีจำนวนถึง ๖,๐๐๐ โกฏิ และ ๗,๐๐๐ โกฏิ<br>
  หม่อมฉันจัดถวายมหาทานแด่พระพุทธเจ้าเหล่านั้น<br>
  ผู้เป็นเทพยิ่งกว่าเทพ<br>
  [๓๙๑] ข้าแต่มหาราช ขอพระองค์จงสดับอธิการ<br>
  ของหม่อมฉันมีมากมาย<br>
  พระพุทธเจ้ามีจำนวนถึง ๘,๐๐๐ โกฏิ และ ๙,๐๐๐ โกฏิ<br>
  [๓๙๒] หม่อมฉันจัดถวายมหาทานแด่พระพุทธเจ้าเหล่านั้น<br>
  ผู้เป็นเทพยิ่งกว่าเทพ ข้าแต่มหาราช<br>
  ขอพระองค์จงสดับอธิการของหม่อมฉันมีมากมาย<br>
  [๓๙๓] พระพุทธเจ้าผู้ทรงเป็นผู้นำชั้นเลิศของชาวโลก<br>
  มีจำนวนถึง ๑๐๐,๐๐๐ โกฏิ<br>
  หม่อมฉันจัดถวายมหาทานแด่พระพุทธเจ้าเหล่านั้น<br>
  ผู้เป็นเทพยิ่งกว่าเทพ<br>
  [๓๙๔] ข้าแต่มหาราช ขอพระองค์จงสดับอธิการ<br>
  ของหม่อมฉันมีมากมาย<br>
  พระพุทธเจ้าผู้ทรงเป็นผู้นำอื่น ๆ มีจำนวนถึง ๙,๐๐๐ โกฏิ<br>
  [๓๙๕] หม่อมฉันจัดถวายมหาทานแด่พระพุทธเจ้าเหล่านั้น<br>
  ผู้เป็นเทพยิ่งกว่าเทพ ข้าแต่มหาราช<br>
  ขอพระองค์จงสดับอธิการของหม่อมฉันมีมากมาย<br>
  [๓๙๖] พระพุทธเจ้าผู้แสวงหาคุณอันยิ่งใหญ่จำนวน ๑๐๐,๐๐๐ โกฏิ<br>
  ๘๕ องค์ ๘,๕๐๐ โกฏิ ๓๐ โกฏิ<br>
  [๓๙๗] หม่อมฉันจัดถวายมหาทานแด่พระพุทธเจ้าเหล่านั้น<br>
  ผู้เป็นเทพยิ่งกว่าเทพ ข้าแต่มหาราช<br>
  ขอพระองค์จงสดับอธิการของหม่อมฉันมีมากมาย<br>
  [๓๙๘] หม่อมฉันจัดถวายมหาทานแก่พระปัจเจกพุทธเจ้า<br>
  ผู้ปราศจากราคะจำนวน ๘๘ โกฏิ<br>
  ข้าแต่มหาราช ขอพระองค์ทรงสดับอธิการของหม่อมฉันมีมากมาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๐๕ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๘. ยโสธราเถริยาปทาน<br>
  [๓๙๙] หม่อมฉันจัดถวายมหาทานแก่พระขีณาสพ<br>
  ผู้ปราศจากมลทิน ซึ่งเป็นพุทธสาวกมากมายนับไม่ถ้วน<br>
  ข้าแต่มหาราช ขอพระองค์ทรงสดับอธิการหม่อมฉันมีมากมาย<br>
  [๔๐๐] หม่อมฉันจัดถวายมหาทานแด่พระพุทธเจ้า<br>
  พระปัจเจกพุทธเจ้าทั้งหลาย ผู้สั่งสมไว้ดีแล้วในธรรมทั้งหลาย<br>
  และแด่พระอริยสงฆ์ทั้งหลายผู้ประพฤติพระสัทธรรมทุกเมื่อ<br>
  ด้วยประการฉะนี้<br>
  บุคคลผู้ประพฤติธรรมย่อมอยู่เป็นสุขทั้งในโลกนี้และโลกหน้า<br>
  [๔๐๑] บุคคลควรประพฤติธรรมให้สุจริต<br>
  ไม่ควรประพฤติธรรมให้ทุจริต<br>
  เพราะบุคคลผู้ประพฤติธรรม<br>
  ย่อมอยู่เป็นสุขทั้งในโลกนี้และโลกหน้า<br>
  [๔๐๒] ข้าพระองค์เบื่อหน่ายในสังสารวัฏ<br>
  จึงออกบวชเป็นบรรพชิตพร้อมด้วยบริวาร ๑,๐๐๐<br>
  ครั้นบวชแล้วก็หมดกังวล๑<br>
  [๔๐๓] หม่อมฉันละการครองเรือนแล้วบวชเป็นบรรพชิต<br>
  ยังไม่ทันถึงกึ่งเดือน ก็ได้บรรลุสัจจะ ๔<br>
  [๔๐๔] ‘คนเป็นอันมากนำจีวร บิณฑบาต เสนาสนะ<br>
  และปัจจัยเข้ามาถวายมากมายมิใช่น้อย<br>
  เหมือนคลื่นในมหาสมุทร<br>
  [๔๐๕] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br><br>เชิงอรรถ :<br>
  ๑ กังวล หมายถึงกังวล ๓ คือ (๑) กังวลคือราคะ (๒) กังวลคือโทสะ (๓) กังวลคือโมหะ
  (ดูเทียบ ที.ปา.<br>
  (แปล) ๑๑/๓๐๕/๒๖๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๐๖ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๙. ทสสหัสสเถริยาปทาน<br>
  [๔๐๖] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๔๐๗] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  [๔๐๘] หม่อมฉันได้รับทุกข์หลายอย่าง และสุขสมบัติหลายอย่าง<br>
  ถึงความเป็นผู้บริสุทธิ์ ได้สมบัติทุกอย่างด้วยประการฉะนี้<br>
  [๔๐๙] บุคคลผู้ถวายตนของตนแด่พระพุทธเจ้า<br>
  ผู้แสวงหาคุณอันยิ่งใหญ่<br>
  เพื่อต้องการบุญก็ย่อมพรั่งพร้อมด้วยสหาย<br>
  บรรลุพระนิพพานซึ่งเป็นอสังขตะ<br>
  [๔๑๐] กรรมทั้งที่เป็นอดีต ปัจจุบันและอนาคตสิ้นไปแล้ว<br>
  กรรมทั้งปวงของหม่อมฉันสิ้นไปแล้ว<br>
  ข้าแต่พระองค์ผู้มีพระจักษุ หม่อมฉันขอกราบไหว้พระยุคลบาท<br>
  ได้ทราบว่า พระยโสธราภิกษุณีได้ภาษิตคาถาเหล่านี้ เฉพาะพระพักตร์พระผู้<br>
  มีพระภาค ด้วยประการฉะนี้<br>
  ยโสธราเถริยาปทานที่ ๘ จบ</p>
<p> ๙. ทสสหัสสเถริยาปทาน<br>
  ประวัติในอดีตชาติของพระเถรี ๑๐,๐๐๐ รูป<br>
  (พระเถรี ๑๐,๐๐๐ รูป เมื่อจะประกาศประวัติในอดีตชาติของตน จึงกล่าวว่า)<br>
  [๔๑๑] ใน ๔ อสงไขย และอีก ๑๐๐,๐๐๐ กัป<br>
  พระชินเจ้าพระนามว่าทีปังกร<br>
  ทรงเป็นผู้นำสัตว์โลกเสด็จอุบัติขึ้นแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๐๗ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๙. ทสสหัสสเถริยาปทาน<br>
  [๔๑๒] พระมหาวีรพุทธเจ้าพระนามว่าทีปังกรทรงเป็นผู้นำวิเศษ<br>
  ทรงพยากรณ์ว่า ‘สุเมธบัณฑิตกับนางสุมิตตา<br>
  มีสุขและทุกข์ร่วมกัน’<br>
  [๔๑๓] เมื่อเสด็จเที่ยวไปยังมนุษยโลก พร้อมทั้งเทวโลก<br>
  ทอดพระเนตรเห็นมนุษย์พร้อมทั้งเทวดา<br>
  ได้เสด็จเข้ามาสู่สมาคม<br>
  ในเมื่อเรากล่าวสรรเสริญสุเมธบัณฑิตและนางสุมิตตานั้นอยู่<br>
  [๔๑๔] สุเมธบัณฑิตจะเป็นสามีของหม่อมฉันทั้งปวง<br>
  ในการพบกันในอนาคตแห่งหม่อมฉันทั้งหลาย<br>
  หม่อมฉันผู้เป็นภรรยาทั้งหมดของท่าน เป็นคนน่ารัก พูดจาไพเราะ<br>
  [๔๑๕] ข้าแต่พระมหามุนี ทานมัย ศีลมัย<br>
  ภาวนามัยทั้งปวงหม่อมฉันทั้งหลายบำเพ็ญดีแล้ว<br>
  หม่อมฉันทั้งหลายเสียสละวัตถุทานทุกอย่างนี้ตลอดกาลนาน<br>
  [๔๑๖] คือ ของหอม ระเบียบดอกไม้ เครื่องลูบไล้<br>
  และประทีปที่สำเร็จด้วยรัตนะ ข้าแต่พระมหามุนี<br>
  สิ่งที่ปรารถนาทุกอย่าง หม่อมฉันทั้งหลายก็สละแล้ว<br>
  [๔๑๗] ข้าแต่พระมหามุนี กรรมอย่างอื่น<br>
  และวัตถุเครื่องบริโภคที่เป็นของมนุษย์<br>
  หม่อมฉันทั้งหลายทำไว้แล้วทุกอย่าง<br>
  หม่อมฉันทั้งหลายได้สละตลอดกาลนาน<br>
  [๔๑๘] เพราะบุญเป็นอันมาก หม่อมฉันทั้งหลายได้ความเป็นใหญ่<br>
  เวียนว่ายตายเกิดในภพน้อยภพใหญ่<br>
  ตลอดสงสารเป็นอเนกชาติได้กระทำไว้แล้ว<br>
  [๔๑๙] เมื่อถึงภพสุดท้าย หม่อมฉันทั้งหลายเกิดในตระกูลต่าง ๆ<br>
  ในนิเวศน์ของศากยบุตร มีวรรณะงดงามน่าใคร่ ดุจนางอัปสร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๐๘ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๙. ทสสหัสสเถริยาปทาน<br>
  [๔๒๐] หม่อมฉันทั้งหลายมีลาภอย่างเลิศ ได้รับยศแล้ว<br>
  ได้รับการบูชาสักการะจากชนทั้งปวง<br>
  ได้ข้าวและน้ำ ได้รับการยอมรับนับถือทุกเมื่อ<br>
  [๔๒๑] หม่อมฉันทั้งหลายละการครองเรือนบวชเป็นบรรพชิต<br>
  ยังไม่ทันถึงกึ่งเดือนก็ได้บรรลุความดับทุกข์ทั้งหมด<br>
  [๔๒๒] หม่อมฉันทั้งหลายได้ข้าว น้ำ ได้รับสักการะบูชาด้วยผ้า<br>
  เสนาสนะ และคิลานปัจจัยเภสัชบริขาร<br>
  ที่เหล่าชนนำเข้ามาถวาย<br>
  [๔๒๓] กิเลสทั้งหลายหม่อมฉันทั้งหลายก็เผาได้แล้ว<br>
  ภพทั้งปวงหม่อมฉันทั้งหลายก็ถอนได้แล้ว<br>
  หม่อมฉันทั้งหลายตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๔๒๔] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันทั้งหลายได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันทั้งหลายก็ได้ทำสำเร็จแล้ว<br>
  [๔๒๕] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันทั้งหลายก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันทั้งหลายก็ได้ทำสำเร็จแล้ว <br>
  ดังนี้แล<br>
  ทราบว่า ภิกษุณี ๑๐,๐๐๐ รูปมีพระยโสธราเถรีเป็นประธานได้ภาษิตคาถา<br>
  เหล่านี้ เฉพาะพระพักตร์พระผู้มีพระภาค ด้วยประการฉะนี้<br>
  ทสสหัสสเถริยาปทานที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๐๙ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑๐. อัฏฐารสเถรีสหัสสานมปทาน<br>
  ๑๐. อัฏฐารสเถรีสหัสสานมปทาน<br>
  ประวัติในอดีตชาติของพระเถรี ๑๘,๐๐๐ รูป<br>
  (พระเถรี ๑๘,๐๐๐ รูป เมื่อจะประกาศประวัติในอดีตชาติของตน จึงกล่าวว่า)<br>
  [๔๒๖] ภิกษุณีที่สมภพในศากยตระกูล ๑๘,๐๐๐ รูป<br>
  มีพระยโสธราเถรีเป็นประธาน<br>
  เข้าเฝ้าพระสัมมาสัมพุทธเจ้า<br>
  [๔๒๗] ภิกษุณีทั้ง ๑๘,๐๐๐ รูป ล้วนเป็นผู้มีฤทธิ์มาก<br>
  กราบพระยุคลบาทของพระมุนีแล้ว<br>
  ได้กราบทูลตามกำลังว่า<br>
  [๔๒๘] ‘ข้าแต่พระมหามุนี ผู้ทรงเป็นผู้นำ<br>
  หม่อมฉันทั้งหลายมีชาติ ชรา พยาธิ และมรณะสิ้นแล้ว<br>
  ถึงอมตบทที่สงบ ไม่มีอาสวะ<br>
  [๔๒๙] ข้าแต่พระมหามุนีผู้ทรงเป็นผู้นำวิเศษ<br>
  ในกาลก่อนความพลั้งพลาดของหม่อมฉันแม้ทั้งหมดก็มีอยู่<br>
  ชนทั้งหลายย่อมรู้ว่าเป็นความผิด<br>
  ขอพระองค์โปรดยกโทษแก่หม่อมฉันทั้งหลายด้วยเถิด’<br>
  [๔๓๐] (พระบรมศาสดาตรัสว่า) ‘เธอทั้งหลาย<br>
  ผู้ปฏิบัติตามคำสั่งสอนของเรา<br>
  จงแสดงฤทธิ์และตัดความสงสัยของบริษัททั้งมวลเท่าที่มีอยู่เถิด’<br>
  [๔๓๑] ข้าแต่พระมหาวีระ<br>
  พระยโสธราเถรีเป็นหญิงที่น่าพอพระทัยน่ารักน่าชม<br>
  ข้าแต่พระมหาวีระ หม่อมฉันทั้งปวงเป็นปชาบดีของพระองค์<br>
  เมื่อสมัยที่ยังครองฆราวาสวิสัย<br>
  [๔๓๒] ข้าแต่พระมหาวีระ บรรดาหญิงจำนวน ๑๙๖,๐๐๐ นาง<br>
  หม่อมฉันทั้งหลายเป็นประธาน เป็นใหญ่กว่าหญิงทั้งปวง<br>
  ในพระราชนิเวศน์ของพระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๑๐ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑๐. อัฏฐารสเถรีสหัสสานมปทาน<br>
  [๔๓๓] สตรีทั้งหมดประกอบด้วยรูปสมบัติและอาจารสมบัติ<br>
  ดำรงอยู่ในวัยสาว พูดจาไพเราะ<br>
  ยำเกรงต่อหม่อมฉันทั้งหลาย<br>
  เหมือนพวกมนุษย์ยำเกรงเทวดา<br>
  [๔๓๔] ในกาลนั้น หม่อมฉันจำนวน ๑๘,๐๐๐ นาง<br>
  ทั้งหมด เป็นผู้สมภพในศากยตระกูล<br>
  พระยโสธราเถรีและหม่อมฉัน ๑,๐๐๐ นาง เป็นประธาน เป็นใหญ่<br>
  [๔๓๕] ข้าแต่พระมหามุนี บรรดาหม่อมฉัน ๑,๐๐๐ นาง<br>
  หม่อมฉันทั้งหลายผู้ก้าวล่วงกามธาตุ<br>
  ดำรงอยู่ในรูปธาตุ มีรูป(มีฤทธิ์)ไม่เหมือนกัน๑<br>
  [๔๓๖] พระเถรีเหล่านั้น ถวายอภิวาทพระสัมมาสัมพุทธเจ้าแล้ว<br>
  แสดงฤทธิ์ถวายพระศาสดา<br>
  แสดงฤทธิ์มากมายหลายอย่างต่าง ๆ กัน<br>
  [๔๓๗] คือแสดงกายเท่าภูเขาจักรวาล ศีรษะเท่าอุตตรกุรุทวีป<br>
  ทวีปทั้ง ๒ ให้เป็นปีกทั้ง ๒ ข้าง<br>
  ชมพูทวีปให้เป็นลำตัว<br>
  [๔๓๘] แสดงมหาสมุทรด้านทิศใต้ให้เป็นกำหาง<br>
  กิ่งไม้ต่าง ๆ ให้เป็นขนปีก<br>
  ดวงจันทร์และดวงอาทิตย์ให้เป็นนัยน์ตา<br>
  ภูเขาพระสุเมรุให้เป็นหงอน<br>
  [๔๓๙] แสดงภูเขาจักรวาลให้เป็นจะงอยปาก<br>
  นำต้นหว้าพร้อมทั้งราก<br>
  เข้ามาใกล้แล้วไหว้และพัดวีพระผู้ทรงเป็นผู้นำสัตว์โลก<br><br>เชิงอรรถ :<br>
  ๑ ดูเทียบ ที.ปา. (แปล) ๑๑/๓๐๕/๒๖๒, อภิ.วิ. (แปล) ๓๕/๑๐๐๗-๑๐๑๖/๕๐๑-๕๑๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๑๑ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑๐. อัฏฐารสเถรีสหัสสานมปทาน<br>
  [๔๔๐] แสดงเป็นช้าง ม้า ภูเขา ทะเล ดวงจันทร์<br>
  ดวงอาทิตย์ ภูเขาพระสุเมรุและเป็นท้าวสักกจอมเทพ<br>
  [๔๔๑] กราบทูลว่า ‘ข้าแต่พระวีรเจ้า<br>
  ผู้มีพระจักษุ ทรงเป็นผู้นำของนรชน<br>
  หม่อมฉันทั้งหลายผู้ทรงไว้ซึ่งยศ<br>
  ซึ่งสำเร็จแล้วด้วยกุศลธรรมที่อบรมมานานเพื่อพระองค์<br>
  ขอกราบพระยุคลบาท<br>
  [๔๔๒] ข้าแต่พระมหามุนี หม่อมฉันทั้งหลาย<br>
  เป็นผู้มีความชำนาญในฤทธิ์<br>
  ในทิพพโสตธาตุ และมีความชำนาญในเจโตปริยญาณ<br>
  [๔๔๓] รู้ปุพเพนิวาสานุสสติญาณ<br>
  ทิพยจักษุหม่อมฉันทั้งหลายก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๔๔๔] ข้าแต่พระมหาวีระ อัตถปฏิสัมภิทาญาณ<br>
  ธัมมปฏิสัมภิทาญาณ นิรุตติปฏิสัมภิทาญาณ<br>
  และปฏิภาณปฏิสัมภิทาญาณ ของหม่อมฉันทั้งหลาย<br>
  เกิดขึ้นแล้วในสำนักของพระองค์<br>
  [๔๔๕] การพบพระพุทธเจ้าทั้งหลาย<br>
  ผู้ทรงเป็นที่พึ่งของโลก พระองค์ก็ได้แสดงแล้วแก่หม่อมฉันทั้งหลาย<br>
  ข้าแต่พระมหามุนี อธิการจำนวนมากของหม่อมฉันทั้งหลาย<br>
  ย่อมมีเพื่อประโยชน์แก่พระองค์<br>
  [๔๔๖] ข้าแต่พระมหาวีระ ผู้เป็นพระมุนี<br>
  ขอพระองค์พึงหวนระลึกถึงกุศลกรรมเก่า<br>
  ของหม่อมฉันทั้งหลายเถิด<br>
  หม่อมฉันทั้งหลายสั่งสมบุญไว้ก็เพื่อประโยชน์แก่พระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๑๒ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑๐. อัฏฐารสเถรีสหัสสานมปทาน<br>
  [๔๔๗] ข้าแต่พระมหาวีระ หม่อมฉันทั้งหลาย<br>
  งดเว้นอนาจารในสถานที่ไม่สมควร<br>
  แม้ชีวิตก็ยอมสละแล้วเพื่อประโยชน์แก่พระองค์<br>
  [๔๔๘] ข้าแต่พระมหามุนี พระองค์ประทานหม่อมฉันทั้งหลาย<br>
  เพื่อต้องการให้เป็นภรรยาของผู้อื่นหลายพันโกฏิกัป<br>
  ก็เพื่อประโยชน์แก่พระองค์<br>
  หม่อมฉันทั้งหลายไม่เคยเสียใจในเรื่องนั้นเลย<br>
  [๔๔๙] ข้าแต่พระมหามุนี พระองค์ประทานหม่อมฉันทั้งหลาย<br>
  เพื่ออุดหนุนผู้อื่นหลายพันโกฏิกัป<br>
  ก็เพื่อประโยชน์แก่พระองค์<br>
  หม่อมฉันทั้งหลายไม่เคยเสียใจในเรื่องนั้นเลย<br>
  [๔๕๐] ข้าแต่พระมหามุนี พระองค์ประทานหม่อมฉันทั้งหลาย<br>
  เพื่อประโยชน์เป็นอาหารหลายพันโกฏิกัป<br>
  เพื่อประโยชน์แก่พระองค์<br>
  หม่อมฉันทั้งหลายไม่เคยเสียใจในเรื่องนั้นเลย<br>
  [๔๕๑] หม่อมฉันทั้งหลายยอมสละชีวิตหลายพันโกฏิกัป<br>
  ด้วยคิดว่าจักทำความพ้นภัย จึงยอมสละชีวิต<br>
  [๔๕๒] ข้าแต่พระมหามุนี<br>
  หม่อมฉันทั้งหลายไม่เคยหวงเครื่องประดับ<br>
  ผ้านานาชนิดที่ติดตัวอยู่ และภัณฑะของหญิง<br>
  เพื่อประโยชน์แก่พระองค์<br>
  [๔๕๓] ข้าแต่พระมหามุนี ทรัพย์ ข้าวเปลือก<br>
  ปัจจัยเครื่องบริจาค บ้าน นิคม ไร่ นา<br>
  บุตร ธิดา หม่อมฉันทั้งหลายก็บริจาคแล้ว<br>
  [๔๕๔] ช้าง ม้า โค ทาสี นางบำเรอ มากมายนับไม่ถ้วน<br>
  หม่อมฉันทั้งหลายก็บริจาคแล้ว เพื่อประโยชน์แก่พระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๑๓ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑๐. อัฏฐารสเถรีสหัสสานมปทาน<br>
  [๔๕๕] พระองค์ทรงปรึกษาหม่อมฉันทั้งหลายว่า<br>
  ‘เราทั้งหลายจะให้ทานแก่พวกยาจก’<br>
  เมื่อพระองค์ให้ทานที่ประเสริฐอยู่<br>
  หม่อมฉันทั้งหลายก็ไม่เคยเสียใจ<br>
  [๔๕๖] ข้าแต่พระมหาวีระ หม่อมฉันทั้งหลาย<br>
  ยอมรับทุกข์ทรมานมากมายหลายอย่างจนนับไม่ถ้วน<br>
  ในสงสารเป็นอเนก ก็เพื่อประโยชน์แก่พระองค์<br>
  [๔๕๗] ข้าแต่พระมหามุนี หม่อมฉันทั้งหลายได้รับความสุข<br>
  ย่อมอนุโมทนา และคราวที่ได้รับทุกข์ก็ไม่เสียใจ<br>
  เป็นผู้ยินดีแล้วทุกอย่าง เพื่อประโยชน์แก่พระองค์<br>
  [๔๕๘] ข้าแต่พระมหามุนี พระสัมมาสัมพุทธเจ้าทรงบำเพ็ญธรรม<br>
  โดยมรรคที่สมควร เสวยสุขและทุกข์แล้ว<br>
  ได้บรรลุซึ่งพระโพธิญาณ<br>
  [๔๕๙] การที่พระองค์และหม่อมฉันทั้งหลายพบพระสัมพุทธเจ้า<br>
  ผู้ทรงเป็นผู้นำสัตว์โลกพระนามว่าพรหมเทพ<br>
  และพระนามว่าโคดมแล้วพบพระสัมมาสัมพุทธเจ้า<br>
  ผู้ทรงเป็นที่พึ่งสัตว์โลกเหล่าอื่นอีกก็มาก<br>
  [๔๖๐] ข้าแต่พระมหามุนี อธิการของหม่อมฉันทั้งหลายมีมาก<br>
  เพื่อประโยชน์แก่พระองค์<br>
  เมื่อพระองค์ทรงแสวงหาพุทธธรรมอยู่<br>
  หม่อมฉันทั้งหลายก็ได้เป็นบาทบริจาริกาของพระองค์<br>
  [๔๖๑] ใน ๔ อสงไขย ๑๐๐,๐๐๐ กัป<br>
  พระมหาวีระพระนามว่าทีปังกร<br>
  ทรงเป็นผู้นำสัตว์โลก เสด็จอุบัติขึ้นแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๑๔ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑๐. อัฏฐารสเถรีสหัสสานมปทาน<br>
  [๔๖๒] ประชาชนในปัจจันตประเทศต่างมีใจยินดี<br>
  ทูลนิมนต์พระตถาคตแล้ว<br>
  ช่วยกันแผ้วถางทางซึ่งเป็นที่เสด็จพุทธดำเนิน<br>
  [๔๖๓] ครั้งนั้น พระองค์เกิดเป็นพราหมณ์นามว่าสุเมธะ<br>
  กำลังตกแต่งหนทางเพื่อพระสุคต<br>
  ผู้ทรงเห็นธรรมทั้งปวงกำลังเสด็จมา<br>
  [๔๖๔] ครั้งนั้น หม่อมฉันทั้งหลายทั้งหมด<br>
  ได้เกิดในตระกูลพราหมณ์<br>
  ถือดอกไม้ที่เกิดจากข้อไปสู่สมาคม<br>
  [๔๖๕] สมัยนั้น พระพุทธเจ้าพระนามว่าทีปังกร<br>
  ผู้มีบริวารยศมาก เป็นพระมหาวีระ<br>
  ทรงพยากรณ์สุเมธดาบสผู้มีใจสูง<br>
  [๔๖๖] พระพุทธเจ้าพระนามว่าทีปังกรกำลังทรงประกาศกรรม<br>
  ของสุเมธดาบส ยกย่องฤาษีผู้มีใจสูงอยู่<br>
  แผ่นดินก็ไหวสะเทือนเลื่อนลั่นไปในโลกพร้อมทั้งเทวโลก<br>
  [๔๖๗] เทพกัญญา มนุษย์ และหม่อมฉันทั้งหลาย<br>
  พร้อมทั้งเทวดา พากันใช้สิ่งของที่ควรบูชาต่าง ๆ<br>
  บูชาแล้วปรารถนา<br>
  [๔๖๘] พระพุทธเจ้าผู้มีพระนามว่าทีปังกร<br>
  ทรงพยากรณ์เขาเหล่านั้นว่า<br>
  ‘ในวันนี้ ชนเหล่าใดมีความปรารถนา<br>
  ชนเหล่านั้นจักสำเร็จพร้อมหน้ากัน<br>
  [๔๖๙] ในกัปซึ่งหาประมาณมิได้นับจากกัปนี้ไป<br>
  พระพุทธเจ้าทรงพยากรณ์พระดำรัสใดแก่หม่อมฉันทั้งหลาย<br>
  หม่อมฉันทั้งหลายเมื่ออนุโมทนาพระดำรัสนั้น<br>
  จึงเป็นผู้ทำอย่างนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๑๕ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑๐. อัฏฐารสเถรีสหัสสานมปทาน<br>
  [๔๗๐] หญิงทั้งหลายทำจิตให้เลื่อมใสในกรรมที่ได้ทำไว้ดีแล้วนั้น<br>
  จึงได้บังเกิดในกำเนิดเทวดาและมนุษย์นับชาติไม่ถ้วน<br>
  [๔๗๑] ครั้นเสวยสุขและทุกข์ในเทวดาและมนุษย์แล้ว<br>
  เมื่อถึงภพสุดท้าย จึงมาเกิดในศากยตระกูล<br>
  [๔๗๒] มีรูปสมบัติ โภคสมบัติ ยศ และศีล<br>
  สมบูรณ์ด้วยองค์สมบัติทั้งปวง<br>
  ได้รับสักการะอย่างยิ่งในตระกูลทั้งหลาย<br>
  [๔๗๓] พรั่งพร้อมไปด้วยโลกธรรม คือ ลาภ สรรเสริญ สักการะ<br>
  มีจิตไม่ประกอบด้วยทุกข์ อยู่อย่างผู้ไม่มีภัยแต่ที่ไหน ๆ<br>
  [๔๗๔] สมจริงตามพระดำรัสที่พระผู้มีพระภาคตรัสไว้ว่า<br>
  ‘ในครั้งนั้น พระองค์ทรงแสดงอุปการะของนารีทั้งหลาย<br>
  ไว้ภายในพระราชมณเฑียรและในขัตติยบุรีว่า<br>
  [๔๗๕] นารีผู้มีอุปการะ ๑ นารีผู้เป็นเพื่อนร่วมสุขร่วมทุกข์ ๑<br>
  นารีผู้แนะนำประโยชน์ให้ ๑ นารีผู้ทำความอนุเคราะห์ให้ ๑<br>
  [๔๗๖] บุคคลควรประพฤติธรรมให้สุจริต<br>
  ไม่ควรประพฤติธรรมให้ทุจริต<br>
  เพราะบุคคลผู้ประพฤติธรรม<br>
  ย่อมอยู่เป็นสุขทั้งในโลกนี้และโลกหน้า’<br>
  [๔๗๗] หม่อมฉันทั้งหลายละการครองเรือนแล้วบวชเป็นบรรพชิต<br>
  ยังไม่ทันถึงกึ่งเดือนก็ได้บรรลุสัจจะ ๔<br>
  [๔๗๘] คนเป็นอันมากนำจีวร บิณฑบาต เสนาสนะ<br>
  และปัจจัยมากมาย เข้ามาถวายหม่อมฉันทั้งหลาย<br>
  เหมือนคลื่นในมหาสมุทร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๑๖ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] ๑๐. อัฏฐารสเถรีสหัสสานมปทาน<br>
  [๔๗๙] กิเลสทั้งหลายหม่อมฉันทั้งหลายก็เผาได้แล้ว<br>
  ภพทั้งปวงหม่อมฉันทั้งหลายก็ถอนได้แล้ว<br>
  หม่อมฉันทั้งหลายตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๔๘๐] การที่หม่อมฉันทั้งหลายมาในสำนัก<br>
  ของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันทั้งหลายได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันทั้งหลายก็ได้ทำสำเร็จแล้ว<br>
  [๔๘๑] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันทั้งหลายก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันทั้งหลายก็ได้ทำสำเร็จแล้ว<br>
  [๔๘๒] หม่อมฉันทั้งหลายได้รับทุกข์หลายอย่าง<br>
  และสุขสมบัติหลายอย่าง<br>
  ถึงความเป็นผู้บริสุทธิ์<br>
  ได้สมบัติทุกอย่าง ด้วยประการฉะนี้<br>
  [๔๘๓] บุคคลผู้ถวายตนของตนแด่พระพุทธเจ้า<br>
  ผู้แสวงหาคุณอันยิ่งใหญ่<br>
  เพื่อต้องการบุญก็ย่อมพรั่งพร้อมด้วยสหาย<br>
  บรรลุพระนิพพานซึ่งเป็นอสังขตะ<br>
  [๔๘๔] กรรมทั้งที่เป็นอดีต ปัจจุบันและอนาคตสิ้นไปแล้ว<br>
  กรรมทั้งปวงของหม่อมฉันทั้งหลายสิ้นแล้ว<br>
  ข้าแต่พระองค์ผู้มีพระจักษุ<br>
  หม่อมฉันทั้งหลายขอกราบไหว้พระยุคลบาท<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๑๗ }</span></p><hr><p>
  พระสุตตันตปิฎก ขุททกนิกาย อปทาน [๓. กุณฑลเกสีวรรค] รวมอปทานที่มีในวรรค<br>
  [๔๘๕] พระพุทธเจ้าตรัสว่า ‘เมื่อเธอทั้งหลายบอกลาเพื่อจะนิพพาน<br>
  เราจะกล่าวอะไรให้มากเล่า<br>
  บุคคลที่เป็นทาสที่นับว่าสัตว์ก็บรรลุถึงอมตบทแล้ว’<br>
  ได้ทราบว่า ภิกษุณี ๑๘,๐๐๐ รูปมีพระยโสธราเถรีเป็นประธาน ได้ภาษิตคาถา<br>
  เหล่านี้ เฉพาะพระพักตร์พระผู้มีพระภาค ด้วยประการฉะนี้<br>
  อัฏฐารสเถรีสหัสสานมปทานที่ ๑๐ จบ<br>
  กุณฑลเกสีวรรคที่ ๓ จบบริบูรณ์</p>
<p> รวมอปทานที่มีในวรรคนี้ คือ<br>
<br>
   ๑. กุณฑลเกสีเถริยาปทาน  ๒. กีสาโคตมีเถริยาปทาน<br>
   ๓. ธัมมทินนาเถริยาปทาน  ๔. สกุลาเถริยาปทาน<br>
   ๕. นันทาเถริยาปทาน  ๖. โสณาเถริยาปทาน<br>
   ๗. ภัททกาปิลานีเถริยาปทาน   ๘. ยโสธราเถริยาปทาน<br>
   ๙. ทสสหัสสเถริยาปทาน ๑๐. อัฏฐารสเถรีสหัสสานมปทาน<br>
  <br>
  ในวรรคนี้ บัณฑิตนับจำนวนคาถาได้ ๔๗๘ คาถา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๑๘ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๑. อัฏฐารสสหัสสขัตติยกัญญาเถรีนมปทาน<br>
  ๔. ขัตติยกัญญาวรรค<br>
  หมวดว่าด้วยพระเถรีผู้เคยเป็นขัตติยกัญญาเป็นต้น<br>
  ๑. อัฏฐารสสหัสสขัตติยกัญญาเถรีนมปทาน<br>
  ประวัติในอดีตชาติของพระเถรี<br>
  ผู้เคยเป็นพระขัตติยกัญญา ๑๘,๐๐๐ รูป<br>
  (พระเถรีผู้เคยเป็นขัตติยกัญญา ๑๘,๐๐๐ รูป เมื่อจะประกาศประวัติในอดีต<br>
  ชาติของตน จึงกล่าวว่า)<br>
  [๑] ข้าแต่พระมหามุนี หม่อมฉันทั้งหลายมีภพทั้งปวงสิ้นแล้ว<br>
  ปลดเปลื้องที่ต่อแห่งภพแล้ว<br>
  ไม่มีอาสวะทั้งปวงเลยขอกราบทูลว่า<br>
  [๒] ‘ข้าแต่พระมหามุนี บริกรรมที่เป็นกุศล<br>
  ความดีอย่างใดอย่างหนึ่งที่ตนปรารถนาไว้<br>
  และวัตถุที่เป็นเครื่องบริโภคหม่อมฉันทั้งหลายถวายแล้ว<br>
  เพื่อประโยชน์แก่พระองค์<br>
  [๓] ข้าแต่พระมหามุนี ความดีที่ปรารถนาแล้ว<br>
  และวัตถุที่เป็นเครื่องบริโภคหม่อมฉันทั้งหลายถวายแล้วแด่พระพุทธเจ้า<br>
  พระปัจเจกพุทธเจ้าและพระสาวกทั้งหลาย<br>
  ก็เพื่อประโยชน์แก่พระองค์<br>
  [๔] ข้าแต่พระมหามุนี กรรมที่สูงและต่ำหม่อมฉันทั้งหลายก็กระทำแล้ว<br>
  ความดีหม่อมฉันทั้งหลายก็ปรารถนาแล้ว<br>
  การบริกรรมในตระกูลสูงหม่อมฉันทั้งหลาย<br>
  ทำไว้แล้วเพื่อภิกษุทั้งหลาย’<br>
  [๕] หญิงเหล่านั้นถูกกุศลมูลนั้นนั่นแหละตักเตือนแล้ว<br>
  เป็นผู้พรั่งพร้อมไปด้วยกุศลกรรม<br>
  ล่วงสมบัติของมนุษย์แล้ว มาเกิดในตระกูลกษัตริย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๑๙ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๑. อัฏฐารสสหัสสขัตติยกัญญาเถรีนมปทาน<br>
  [๖] เมื่อกรรมที่หม่อมฉันทั้งหลายได้ร่วมกันสั่งสมสร้างไว้ในชาติเดียวกัน<br>
  ในภพสุดท้าย หม่อมฉันทั้งหลายสมภพในตระกูลกษัตริย์เกิดร่วมกัน<br>
  [๗] ข้าแต่พระมหาวีระ หม่อมฉันทั้งหลายเป็นผู้มีรูปสมบัติ<br>
  มีโภคสมบัติ มีลาภสักการะ<br>
  อันมหาชนในภายในบุรีบูชาแล้ว<br>
  เหมือนนันทนวันอุทยานแห่งหมู่เทพอันมหาชนบูชาแล้ว<br>
  [๘] หม่อมฉันทั้งหลายพากันเบื่อหน่ายออกจากเรือน<br>
  บวชเป็นบรรพชิตสิ้นไป ๒-๓ วัน<br>
  ก็บรรลุถึงความดับทุกข์ทั้งหมดด้วยกัน<br>
  [๙] คนเป็นอันมากนำจีวร บิณฑบาต เสนาสนะ<br>
  และคิลานปัจจัยเภสัชบริขารมากมาย<br>
  มาสักการบูชาหม่อมฉันทั้งหลายตลอดเวลา<br>
  [๑๐] กิเลสทั้งหลายหม่อมฉันทั้งหลายก็เผาได้แล้ว<br>
  ภพทั้งปวงหม่อมฉันทั้งหลายก็ถอนได้แล้ว<br>
  หม่อมฉันทั้งหลายตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๑๑] การที่หม่อมฉันทั้งหลายมาในสำนัก<br>
  ของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันทั้งหลายได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันทั้งหลายก็ได้ทำสำเร็จแล้ว<br>
  [๑๒] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันทั้งหลายก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันทั้งหลายก็ได้ทำสำเร็จแล้ว<br>
  ดังนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๒๐ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๒. จตุราสีติสหัสสพราหมณกัญญาเถรีนมปทาน<br>
  ได้ทราบว่า ภิกษุณีที่เคยเป็นขัตติยกัญญา ๑๘,๐๐๐ มีพระยสวดีเถรีเป็น<br>
  ประธาน ได้ภาษิตคาถาเหล่านี้เฉพาะพระพักตร์พระผู้มีพระภาค ด้วยประการฉะนี้<br>
  อัฏฐารสสหัสสขัตติยกัญญาเถริยาปทานที่ ๑ จบ</p>
<p> ๒. จตุราสีติสหัสสพราหมณกัญญาเถรีนมปทาน<br>
  ประวัติในอดีตชาติของพระเถรีพราหมณกัญญา ๘๔,๐๐๐ รูป<br>
  (พระเถรีพราหมณกัญญา ๘๔,๐๐๐ รูป เมื่อจะประกาศประวัติในอดีตชาติของ<br>
  ตน จึงกล่าว่า)<br>
  [๑๓] ข้าแต่พระมหามุนี หม่อมฉัน ๘๔,๐๐๐ นาง<br>
  ได้เกิดในตระกูลพราหมณ์<br>
  มีมือและเท้าละเอียดอ่อน เกิดในนคร(ศาสนา)ของพระองค์<br>
  [๑๔] เกิดในตระกูลแพศย์และตระกูลศูทร<br>
  ข้าแต่พระมหามุนี เหล่าเทพ นาค กินนร<br>
  และกัญญาจำนวนมากอยู่ในทวีปทั้ง ๔<br>
  เกิดในนคร(ศาสนา)ของพระองค์<br>
  [๑๕] หญิงบางพวกบวชแล้ว ได้เห็นธรรมทั้งปวงก็มีมาก<br>
  เหล่าเทพ กินนร นาค ก็จักตรัสรู้ในอนาคตกาล<br>
  [๑๖] ชนทั้งหลายได้เสวยเกียรติยศทั้งปวง ได้สมบัติทั้งปวง<br>
  ได้ความเลื่อมใสในพระองค์ ก็จักตรัสรู้ในอนาคต<br>
  [๑๗] ข้าแต่พระมหาวีระ ผู้มีพระจักษุ<br>
  ส่วนหม่อมฉันทั้งหลายเกิดในตระกูลพราหมณ์<br>
  เป็นธิดาของพราหมณ์ เป็นผู้มีลักษณะดี<br>
  ขอกราบพระยุคลบาท<br>
  [๑๘] ภพทั้งปวงหม่อมฉันทั้งหลายก็ขจัดได้แล้ว<br>
  ตัณหาที่เป็นรากเหง้า(แห่งอกุศล) หม่อมฉันทั้งหลายก็ถอนได้แล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๒๑ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๒. จตุราสีติสหัสสพราหมณกัญญาเถรีนมปทาน<br>
  อนุสัย๑หม่อมฉันทั้งหลายก็ตัดได้แล้ว<br>
  ปุญญาภิสังขาร หม่อมฉันทั้งหลายก็ทำลายได้แล้ว<br>
  [๑๙] หม่อมฉันทั้งปวงมีสมาธิเป็นอารมณ์<br>
  ชำนาญในสมาบัติเช่นกัน จักอยู่ด้วยฌาน<br>
  และความยินดีในธรรมทุกเมื่อ<br>
  [๒๐] ข้าแต่พระองค์ผู้ทรงเป็นผู้นำ<br>
  หม่อมฉันทั้งหลายได้ทำตัณหาที่นำไปสู่ภพ<br>
  อวิชชา และแม้สังขารให้สิ้นไปแล้ว<br>
  ตามไปรู้แจ้งซึ่งบทที่รู้ได้แสนยาก<br>
  [๒๑] (พระผู้มีพระภาคตรัสว่า) ‘เธอทั้งหลายมีอุปการะแก่เรา<br>
  ผู้เดินทางไกลมาตลอดกาลนาน<br>
  จงตัดความสงสัยของบริษัท ๔ แล้วทั้งหมดจงนิพพานเถิด’<br>
  [๒๒] พระเถรีเหล่านั้น กราบพระยุคลบาทของพระมุนีแล้ว<br>
  แสดงฤทธิ์ต่าง ๆ บางพวกแสดงแสงสว่าง<br>
  บางพวกแสดงความมืด บางพวกแสดงอย่างอื่น<br>
  [๒๓] บางพวกแสดงดวงจันทร์ ดวงอาทิตย์<br>
  และทะเลพร้อมด้วยปลา บางพวกแสดงภูเขาสิเนรุ<br>
  ภูเขาสัตตบริภัณฑ์และต้นปาริฉัตตกะ<br>
  [๒๔] บางพวกแสดงภพดาวดึงส์<br>
  ยามาเทวโลกด้วยฤทธิ์<br>
  บางพวกเนรมิตตนเป็นเทวดาชั้นดุสิต<br>
  เป็นเทวดาชั้นนิมมานรดี<br>
  เป็นเทวดาชั้นปรนิมมิตวสวัตดีผู้เป็นใหญ่ยิ่ง<br><br>เชิงอรรถ :<br>
  ๑ อนุสัย ในที่นี้หมายถึงปุญญาภิสังขาร ได้แก่ สภาพที่ปรุงแต่งคือบุญ (ดูเทียบ
  ที.ปา. (แปล)<br>
  ๑๑/๓๐๕/๒๖๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๒๒ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๒. จตุราสีติสหัสสพราหมณกัญญาเถรีนมปทาน<br>
  [๒๕] บางพวกแสดงตนเป็นพรหม<br>
  บางพวกเนรมิตที่จงกรมมีค่ามาก<br>
  และเพศพระพรหม แสดงสุญญตธรรม๑อยู่<br>
  [๒๖] พระเถรีทั้งปวง ครั้นแสดงอิทธิฤทธิ์มีประการต่าง ๆ<br>
  แล้วก็แสดงพลังถวายพระศาสดา<br>
  ได้กราบพระยุคลบาทของพระศาสดา พลางกราบทูลว่า<br>
  [๒๗] ‘ข้าแต่พระมหามุนี หม่อมฉันทั้งหลาย<br>
  เป็นผู้มีความชำนาญในฤทธิ์<br>
  ในทิพพโสตธาตุ และมีความชำนาญในเจโตปริยญาณ<br>
  [๒๘] รู้ปุพเพนิวาสานุสสติญาณ<br>
  ทิพยจักษุหม่อมฉันทั้งหลายก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๒๙] ข้าแต่พระมหาวีระ อัตถปฏิสัมภิทาญาณ<br>
  ธัมมปฏิสัมภิทาญาณ นิรุตติปฏิสัมภิทาญาณ<br>
  และปฏิภาณปฏิสัมภิทาญาณของหม่อมฉันทั้งหลาย<br>
  เกิดขึ้นแล้วในสำนักของพระองค์<br>
  [๓๐] ความพร้อมเพรียงแห่งพระพุทธเจ้าทั้งหลาย<br>
  ผู้ทรงเป็นที่พึ่งของสัตว์โลก<br>
  พระองค์ทรงแสดงแล้ว<br>
  ข้าแต่พระมหามุนี อธิการเป็นอันมากของหม่อมฉันทั้งหลาย<br>
  เพื่อประโยชน์แก่พระองค์<br>
  [๓๑] ข้าแต่พระมหาวีระผู้เป็นพระมุนี<br>
  ขอพระองค์ทรงหวนระลึกถึงกุศลกรรมเก่าของหม่อมฉันทั้งหลายเถิด<br>
  หม่อมฉันทั้งหลายสั่งสมบุญไว้ก็เพื่อประโยชน์แก่พระองค์<br><br>เชิงอรรถ :<br>
  ๑ สุญญตธรรม ในที่นี้หมายถึงฌาน (อภิ.วิ. (แปล) ๓๕/๓๒๓/๒๑๔,๓๘๕,๒๔๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๒๓ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๒. จตุราสีติสหัสสพราหมณกัญญาเถรีนมปทาน<br>
  [๓๒] ในกัปที่ ๑๐๐,๐๐๐ นับจากกัปนี้ไป<br>
  มีกรุงชื่อว่าหงสวดี เป็นที่อยู่อาศัยแห่งตระกูล<br>
  ของพระสัมมาสัมพุทธเจ้า ผู้เป็นพระมหามุนีพระนามว่าปทุมุตตระ<br>
  [๓๓] มีแม่น้ำคงคาไหลผ่านที่หน้าประตูกรุงหงสวดีอยู่ตลอดเวลา<br>
  ภิกษุทั้งหลายเดือดร้อนไปไม่ได้เพราะแม่น้ำ<br>
  [๓๔] น้ำเต็มตลิ่งอยู่ ๑ วันบ้าง ๒ วันบ้าง ๓ วันบ้าง<br>
  ๑ สัปดาห์บ้าง ๑ เดือนบ้าง ๔ เดือนบ้าง<br>
  ภิกษุเหล่านั้นจึงไปไม่ได้<br>
  [๓๕] ครั้งนั้น ชาวแว่นแคว้นผู้หนึ่งมีนามว่าชัชชิยะ<br>
  มีทรัพย์เป็นสาระเพื่อประโยชน์แก่ตน เห็นภิกษุทั้งหลาย<br>
  จึงได้สั่งให้นายช่างจัดสร้างสะพานข้ามแม่น้ำขึ้นที่ฝั่งด้านหน้าเมือง<br>
  [๓๖] ครั้งนั้น เขาได้สร้างสะพานข้ามแม่น้ำคงคา<br>
  ด้วยทรัพย์หลายแสน<br>
  และได้ให้สร้างวิหารถวายสงฆ์ที่ฝั่งด้านตรงกันข้าม<br>
  [๓๗] ทั้งสตรี บุรุษ ตระกูลสูง และตระกูลต่ำเหล่านั้น<br>
  ได้ร่วมกันสร้างสะพานและวิหารเท่า ๆ กันกับนายชัชชิยะนั้น<br>
  [๓๘] หม่อมฉันทั้งหลายและหมู่มนุษย์เหล่าอื่น<br>
  ในนครและในชนบทล้วนมีจิตเลื่อมใส<br>
  เป็นธรรมทายาทของพระพุทธเจ้าพระองค์นั้น<br>
  [๓๙] ทั้งสตรี บุรุษ เด็กชาย และเด็กหญิงจำนวนมากด้วยกัน<br>
  ต่างก็ช่วยกันเกลี่ยทรายลงที่สะพานและที่วิหาร<br>
  [๔๐] กวาดถนน แล้วตั้งต้นกล้วย<br>
  หม้อน้ำซึ่งมีน้ำเต็มเปี่ยมและปักธงขึ้น<br>
  จัดธูป จุรณและดอกไม้สักการะพระศาสดา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๒๔ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๒. จตุราสีติสหัสสพราหมณกัญญาเถรีนมปทาน<br>
  [๔๑] หม่อมฉันทั้งหลายครั้นสร้างสะพานและวิหารเสร็จแล้ว<br>
  ได้ทูลนิมนต์พระผู้ทรงเป็นผู้นำวิเศษ<br>
  ถวายมหาทาน แล้วปรารถนาสัมโพธิญาณ<br>
  [๔๒] ข้าแต่พระมหามุนี พระมหาวีระพระนามว่าปทุมุตตระ<br>
  ผู้ทรงเป็นที่เคารพของสรรพสัตว์<br>
  ทรงทำอนุโมทนาแล้ว ตรัสพยากรณ์ว่า<br>
  [๔๓] ‘เมื่อ ๑๐๐,๐๐๐ กัปล่วงไปแล้ว จักมีภัทรกัป<br>
  บุรุษนี้ได้ความสุขในภพน้อยภพใหญ่แล้ว จักบรรลุพระโพธิญาณ<br>
  [๔๔] บุรุษและสตรีที่ช่วยกันทำหัตถกรรมทั้งหมด<br>
  จักมีพร้อมหน้ากันในอนาคตกาล’<br>
  [๔๕] ด้วยวิบากแห่งกรรมนั้น และด้วยเจตนาที่ตั้งไว้มั่น<br>
  ชนเหล่านั้นเกิดในเทวโลกแล้ว จักเป็นคนรับใช้พระองค์<br>
  [๔๖] เวียนว่ายตายเกิดอยู่ในภพน้อยภพใหญ่ เสวยสุขเป็นทิพย์<br>
  และเป็นของมนุษย์นับไม่ถ้วน ตลอดกาลนาน<br>
  [๔๗] ในกัปที่ ๑๐๐,๐๐๐ (นับจากกัปนี้ไป)<br>
  กรรมสมบัติหม่อมฉันทั้งหลายก็ทำไว้ดีแล้ว<br>
  ในหมู่มนุษย์สุขุมาลชาติ และในเทวโลกที่ประเสริฐ<br>
  [๔๘] หม่อมฉันทั้งหลายย่อมได้รูปสมบัติ<br>
  โภคสมบัติ ยศ ความสรรเสริญ<br>
  และความสุขอันเป็นที่รัก ทั้งหมดเป็นกรรมสมบัติ<br>
  ที่หม่อมฉันทั้งหลายกระทำไว้ดีแล้ว อย่างต่อเนื่อง<br>
  [๔๙] เมื่อถึงภพสุดท้าย<br>
  หม่อมฉันทั้งหลายเกิดในตระกูลพราหมณ์<br>
  ในนิเวศน์ของเจ้าศากยบุตร เป็นผู้มีมือและเท้าละเอียดอ่อน<br>
  [๕๐] ข้าแต่พระมหามุนี หม่อมฉันทั้งหลาย<br>
  ไม่เห็นแผ่นดินที่เขายังไม่ตกแต่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๒๕ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๒. จตุราสีติสหัสสพราหมณกัญญาเถรีนมปทาน<br>
  และไม่เห็นภาคพื้นที่เป็นทางเดินลื่น ๆ<br>
  แม้ตลอดกาลทั้งปวง<br>
  [๕๑] เมื่อหม่อมฉันยังครองเรือนอยู่<br>
  ชนทั้งหลายก็นำสักการะทุกอย่างที่เกิดขึ้นทุกฤดูกาลมาให้ทุกเมื่อ<br>
  เพราะผลแห่งบุพกรรมของหม่อมฉันทั้งหลาย<br>
  [๕๒] หม่อมฉันทั้งหลายละการครองเรือนแล้ว<br>
  บวชเป็นบรรพชิต ข้ามทางสังสารวัฏได้แล้ว<br>
  บัดนี้ ภพใหม่ไม่มีอีก<br>
  [๕๓] ทายกทายิกาหลายพันจากที่นั้น ๆ นำจีวร<br>
  บิณฑบาต เสนาสนะ และคิลานปัจจัยเภสัชบริขาร<br>
  มาถวายหม่อมฉันทั้งหลายตลอดเวลา<br>
  [๕๔] กิเลสทั้งหลายหม่อมฉันทั้งหลายก็เผาได้แล้ว<br>
  ภพทั้งปวงหม่อมฉันทั้งหลายก็ถอนได้แล้ว<br>
  หม่อมฉันทั้งหลายตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๕๕] การที่หม่อมฉันทั้งหลายมาในสำนัก<br>
  ของพระพุทธเจ้าผู้ประเสริฐที่สุด เป็นการมาดีแล้วโดยแท้<br>
  วิชชา ๓ หม่อมฉันทั้งหลายได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันทั้งหลายก็ได้ทำสำเร็จแล้ว<br>
  [๕๖] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันทั้งหลายก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันทั้งหลายก็ได้ทำสำเร็จแล้ว<br>
  ดังนี้แล<br>
  ได้ทราบว่า ภิกษุณีบุตรีพราหมณ์ ๘๔,๐๐๐ รูปได้ภาษิตคาถาเหล่านี้ เฉพาะ<br>
  พระพักตร์พระผู้มีพระภาค ด้วยประการฉะนี้<br>
  จตุราสีติสหัสสพราหมณกัญญาเถรีนมปทานที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๒๖ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๓. อุปปลทายิกาเถริยาปทาน<br>
  ๓. อุปปลทายิกาเถริยาปทาน<br>
  ประวัติในอดีตชาติของพระอุปปลทายิกาเถรี<br>
  (พระอุปปลทายิกาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๕๗] ในกรุงอรุณวดี มีกษัตริย์พระองค์หนึ่งพระนามว่าอรุณ<br>
  หม่อมฉันเป็นพระมเหสีของท้าวเธอ<br>
  ย่อมสนทนากันเป็นบางครั้งบางคราวเท่านั้น<br>
  [๕๘] ครั้งนั้น หม่อมฉันนั่งอยู่ในที่สงัด คิดอย่างนี้ว่า<br>
  ‘กุศลที่จะนำติดตัวไปซึ่งเราทำไว้ไม่มีเลย<br>
  [๕๙] เราต้องตกนรกที่มีความเร่าร้อนมาก<br>
  ทั้งเผ็ดร้อนร้ายกาจแสนจะทารุณอย่างแน่นอน<br>
  เราไม่มีความสงสัยในข้อนี้เลย’<br>
  [๖๐] ครั้นหม่อมฉันคิดอย่างนี้แล้ว<br>
  ทำจิตให้ร่าเริงเข้าเฝ้าพระราชาแล้ว กราบทูลดังนี้ว่า<br>
  [๖๑] ‘ข้าแต่พระองค์ผู้เป็นกษัตริย์<br>
  หม่อมฉันทั้งหลายชื่อว่าเป็นสตรี หม่อมฉันทั้งหลายไม่ใช่บุรุษ<br>
  ขอพระองค์ทรงพระราชทานพระสมณะ<br>
  แก่หม่อมฉันทั้งหลายสักองค์หนึ่งเถิด<br>
  หม่อมฉันทั้งหลายจักนิมนต์ท่านให้ฉัน”<br>
  [๖๒] ครั้งนั้น พระราชาได้พระราชทานพระสมณะ<br>
  ผู้มีอินทรีย์อันอบรมแล้วให้หม่อมฉัน<br>
  หม่อมฉันรับบาตรของท่านมาแล้ว<br>
  ใส่ภัตตาหารอย่างประณีตจนเต็ม<br>
  [๖๓] แล้วบรรจุอาหารอันประณีตของหอมและเครื่องลูบไล้<br>
  ไปพร้อมกัน มีใจยินดีได้ถวายให้ครองผ้าผืนใหญ่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๒๗ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๓. อุปปลทายิกาเถริยาปทาน<br>
  [๖๔] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้วจึงได้ไปเกิดในสวรรค์ชั้นดาวดึงส์<br>
  [๖๕] ได้เป็นพระมเหสีของท้าวเทวราช ๑,๐๐๐ ชาติ<br>
  ได้เป็นพระมเหสีของพระเจ้าจักรพรรดิ ๑,๐๐๐ ชาติ<br>
  [๖๖] และได้เป็นพระมเหสีของพระเจ้าประเทศราช<br>
  อันไพบูลย์นับชาติไม่ถ้วน<br>
  แต่นั้น ผลอื่นอีกมากมายหลายชนิด<br>
  เป็นผลกรรมแห่งทานนั้น<br>
  [๖๗] หม่อมฉันมีผิวพรรณเหมือนดอกอุบล<br>
  เป็นสตรีมีรูปงาม น่าดูน่าชม<br>
  มีองค์สมบัติทั้งปวงสมบูรณ์๑<br>
  เป็นอภิชาตบุตร ทรงไว้ซึ่งความเปล่งปลั่ง<br>
  [๖๘] เมื่อถึงภพสุดท้าย หม่อมฉันเกิดในศากยตระกูล<br>
  เป็นหัวหน้าของนารี ๑,๐๐๐ นาง<br>
  ของพระโอรสของพระเจ้าสุทโธทนะ<br>
  [๖๙] หม่อมฉันเบื่อหน่ายการครองเรือน<br>
  จึงออกบวชเป็นบรรพชิต เพียง ๗ ราตรี ก็ได้บรรลุสัจจะ ๔<br>
  [๗๐] หม่อมฉันไม่สามารถจะประมาณจีวร บิณฑบาต<br>
  เสนาสนะ และคิลานปัจจัยเภสัชบริขารได้<br>
  นี้เป็นผลแห่งการถวายบิณฑบาต<br>
  [๗๑] ข้าแต่พระมหาวีระ ผู้เป็นพระมุนี<br>
  ขอพระองค์พึงหวนระลึกถึงกุศลกรรมเก่าของหม่อมฉันเถิด<br>
  หม่อมฉันได้สละวัตถุเป็นอันมาก ก็เพื่อประโยชน์แก่พระองค์<br><br>เชิงอรรถ :<br>
  ๑ องค์สมบัติทั้งปวง ในที่นี้หมายถึงมีอวัยวะทุกส่วนสมบูรณ์ได้สัดส่วน (ขุ.อป.อ.
  ๑/๑๗๓/๒๖๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๒๘ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๓. อุปปลทายิกาเถริยาปทาน<br>
  [๗๒] ในกัปที่ ๓๑ นับจากกัปนี้ไป<br>
  หม่อมฉันได้ถวายทานไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการถวายบิณฑบาต<br>
  [๗๓] หม่อมฉันรู้จักเพียง ๒ คติ<br>
  คือ (๑) คติเทวดา (๒) คติมนุษย์ คติอื่นหม่อมฉันไม่รู้จักเลย<br>
  นี้เป็นผลแห่งการถวายบิณฑบาต<br>
  [๗๔] หม่อมฉันรู้จักแต่ตระกูลสูงซึ่งเป็นตระกูลมหาศาลมีทรัพย์มาก<br>
  ตระกูลอื่น ๆ หม่อมฉันไม่รู้จักเลย<br>
  นี้เป็นผลแห่งการถวายบิณฑบาต<br>
  [๗๕] หม่อมฉันเวียนว่ายตายเกิดในภพน้อยภพใหญ่<br>
  ถูกกุศลมูลตักเตือนแล้ว ไม่เห็นสิ่งที่ไม่พอใจเลย<br>
  นี้เป็นผลแห่งโสมนัส<br>
  [๗๖] ข้าแต่พระมหามุนี หม่อมฉันเป็นผู้มีความชำนาญในฤทธิ์<br>
  ในทิพพโสตธาตุ และในเจโตปริยญาณ<br>
  [๗๗] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๗๘] ข้าแต่พระมหาวีระ อัตถปฏิสัมภิทาญาณ<br>
  ธัมมปฏิสัมภิทาญาณ นิรุตติปฏิสัมภิทาญาณ<br>
  และปฏิภาณปฏิสัมภิทาญาณของหม่อมฉันที่มีอยู่<br>
  ล้วนเกิดขึ้นแล้วในสำนักของพระองค์<br>
  [๗๙] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๒๙ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๔. สิงคาลมาตุเถริยาปทาน<br>
  [๘๐] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๘๑] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระอุปปลทายิกาภิกษุณีได้ภาษิตคาถาเหล่านี้ ด้วยประการฉะนี้<br>
  อุปปลทายิกาเถริยาปทานที่ ๓ จบ</p>
<p> ๔. สิงคาลมาตุเถริยาปทาน<br>
  ประวัติในอดีตชาติของพระสิงคาลมาตาเถรี<br>
  (พระสิงคาลมาตาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๘๒] พระชินเจ้าพระนามว่าปทุมุตตระ<br>
  ผู้ถึงความสำเร็จแห่งธรรมทั้งปวง ทรงเป็นผู้นำ<br>
  เสด็จอุบัติขึ้นแล้วในกัปที่ ๑๐๐,๐๐๐ นับจากกัปนี้ไป<br>
  [๘๓] ครั้งนั้น หม่อมฉันเกิดในตระกูลอำมาตย์<br>
  ที่รุ่งเรืองด้วยรัตนะต่าง ๆ<br>
  เป็นตระกูลมั่งคั่ง เจริญ มีทรัพย์มาก ในกรุงหงสวดี<br>
  [๘๔] หม่อมฉันมีมหาชนห้อมล้อมไปกับบิดา<br>
  ได้ฟังธรรมของพระพุทธเจ้าแล้ว บวชเป็นบรรพชิต<br>
  [๘๕] ครั้นบวชแล้ว เว้นบาปกรรมทางกาย<br>
  ละวจีทุจริต ชำระอาชีวะให้บริสุทธิ์<br>
  [๘๖] มีความเลื่อมใสในพระพุทธเจ้า และพระธรรม<br>
  และมีความเคารพอย่างแรงกล้าในพระสงฆ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๓๐ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๔. สิงคาลมาตุเถริยาปทาน<br>
  ขวนขวายในการฟังพระสัทธรรม<br>
  มีการได้เห็นพระพุทธเจ้าเป็นปกติ<br>
  [๘๗] ครั้งนั้น หม่อมฉันได้ฟังภิกษุณีรูปหนึ่ง<br>
  ซึ่งเป็นผู้เลิศกว่าภิกษุณีทั้งหลาย ฝ่ายสัทธาธิมุต<br>
  จึงปรารถนาตำแหน่งนั้นแล้วบำเพ็ญไตรสิกขา๑ให้บริบูรณ์<br>
  [๘๘] ครั้งนั้น พระสุคตผู้มีพระอัธยาศัย<br>
  ประกอบด้วยพระกรุณา ตรัสกับหม่อมฉันว่า<br>
  ‘บุคคลผู้มีศรัทธาไม่หวั่นไหวตั้งมั่นดีในพระตถาคต<br>
  มีศีลดีงามที่พระอริยเจ้าใคร่และสรรเสริญ<br>
  [๘๙] มีความเลื่อมใสในพระสงฆ์ มีความเห็นตรง<br>
  นักปราชญ์เรียกผู้นั้นว่า<br>
  เป็นผู้ไม่ขัดสน ชีวิตของผู้นั้นไม่เปล่าประโยชน์’<br>
  [๙๐] เพราะฉะนั้น บุคคลผู้มีปัญญา<br>
  เมื่อมาระลึกถึงคำสั่งสอนของพระพุทธเจ้าทั้งหลาย<br>
  พึงหมั่นประกอบศรัทธา ศีล ปสาทะ(ความเลื่อมใส)<br>
  และความเห็นที่ชอบธรรม<br>
  [๙๑] หม่อมฉันได้ฟังพระดำรัสนั้นแล้ว มีความเบิกบานใจ<br>
  ได้ทูลถามถึงความปรารถนาของหม่อมฉัน<br>
  ในครั้งนั้น พระสุคตผู้ทรงเป็นผู้นำชั้นวิเศษ<br>
  ทรงมีปัญญาไม่ต่ำต้อย มีพระคุณนับไม่ถ้วน<br>
  ทรงพยากรณ์ว่า ‘เธอเลื่อมใสในพระพุทธเจ้าผู้มีธรรมอันงาม<br>
  จักได้ตำแหน่งนั้นที่เธอปรารถนาไว้แล้ว<br>
  [๙๒] ในกัปที่ ๑๐๐,๐๐๐ นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชตระกูลโอกกากราช จักอุบัติขึ้นในโลก<br><br>เชิงอรรถ :<br>
  ๑ ไตรสิกขา หมายถึงศีล สมาธิ และปัญญา (ที.ปา. (แปล) ๑๑/๓๐๕/๒๗๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๓๑ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๔. สิงคาลมาตุเถริยาปทาน<br>
  [๙๓] สตรีผู้นี้จักมีนามว่าสิงคาลมาตา<br>
  เป็นธรรมทายาท เป็นโอรสที่ธรรมเนรมิต<br>
  เป็นสาวิกาของพระศาสดาพระองค์นั้น’<br>
  [๙๔] ครั้งนั้น หม่อมฉันได้ฟังพุทธพยากรณ์นั้นแล้ว<br>
  เป็นผู้มีความยินดี มีจิตประกอบด้วยเมตตา<br>
  ปรนนิบัติพระชินเจ้า ผู้ทรงเป็นผู้นำ<br>
  ด้วยการปฏิบัติทั้งหลายจนตลอดชีวิต<br>
  [๙๕] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๙๖] บัดนี้ เป็นภพสุดท้าย หม่อมฉันเกิดในตระกูลเศรษฐี<br>
  มีความเจริญรุ่งเรือง สั่งสมรัตนะไว้เป็นอันมาก<br>
  ในกรุงราชคฤห์ ที่ประเสริฐสุด<br>
  [๙๗] บุตรของหม่อมฉันชื่อสิงคาลมาณพ มีความเห็นผิด<br>
  แล่นไปสู่มิจฉาทิฏฐิ มุ่งแต่การบูชาทิศ<br>
  [๙๘] นอบน้อมทิศต่าง ๆ พระพุทธเจ้าทรงเป็นผู้นำวิเศษ<br>
  เสด็จเข้าไปบิณฑบาตยังพระนคร<br>
  ทอดพระเนตรเห็นเขาแล้ว ประทับยืนโอวาทที่หนทาง<br>
  [๙๙] เมื่อพระองค์ทรงแสดงธรรม บุตรของหม่อมฉัน<br>
  ส่งเสียงร้อง น่าประหลาดใจ<br>
  บุรุษสตรี ๒ โกฏิได้บรรลุธรรม<br>
  [๑๐๐] ครั้งนั้น หม่อมฉันได้เข้าไปยังที่ประชุมนั้น<br>
  ฟังภาษิตของพระสุคตแล้ว<br>
  ได้บรรลุโสดาปัตติผล ออกบวชเป็นบรรพชิต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๓๒ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๔. สิงคาลมาตุเถริยาปทาน<br>
  [๑๐๑] ได้เห็นพระพุทธเจ้าเป็นปกติ<br>
  เจริญพุทธานุสสติอยู่ไม่นาน ก็ได้บรรลุอรหัตตผล<br>
  [๑๐๒] หม่อมฉันไปเฝ้าพระพุทธเจ้าเป็นประจำ<br>
  เห็นพระรูปซึ่งเป็นที่เพลิดเพลินนัยนาก็ยังไม่เบื่อ<br>
  [๑๐๓] หม่อมฉันไม่เบื่อพระรูปที่เกิดจากบารมีทั้งปวง<br>
  เป็นที่อยู่อาศัยแห่งสิริที่ประเสริฐ<br>
  พรั่งพร้อมด้วยความงามทุกอย่าง<br>
  [๑๐๔] พระชินเจ้าทรงพอพระทัยในคุณสมบัตินั้น<br>
  จึงทรงตั้งหม่อมฉันผู้เป็นมารดาของสิงคาลมาณพไว้<br>
  ในเอตทัคคะว่า ‘เป็นผู้เลิศกว่าภิกษุณีทั้งหลายฝ่ายสัทธาธิมุต’<br>
  [๑๐๕] ข้าแต่พระมหามุนี หม่อมฉันเป็นผู้มีความชำนาญในฤทธิ์<br>
  ในทิพพโสตธาตุ และในเจโตปริยญาณ<br>
  [๑๐๖] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มี<br>
  [๑๐๗] ข้าแต่พระมหาวีระ อัตถปฏิสัมภิทาญาณ<br>
  ธัมมปฏิสัมภิทาญาณ นิรุตติปฏิสัมภิทาญาณ<br>
  และปฏิภาณปฏิสัมภิทาญาณ ของหม่อมฉันที่มีอยู่<br>
  ล้วนเกิดขึ้นแล้วในสำนักของพระองค์<br>
  [๑๐๘] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๓๓ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๕. สุกกาเถริยาปทาน<br>
  [๑๐๙] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๑๑๐] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ทราบว่า ท่านพระภิกษุณีมารดาสิงคาลมาณพได้ภาษิตคาถาเหล่านี้ ด้วยประการฉะนี้<br>
  สิงคาลมาตาเถริยาปทานที่ ๔ จบ</p>
<p> ๕. สุกกาเถริยาปทาน<br>
  ประวัติในอดีตชาติของพระสุกกาเถรี<br>
  (พระสุกกาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๑๑๑] ในกัปที่ ๙๑ นับจากกัปนี้ไป<br>
  พระพุทธเจ้าผู้ทรงเป็นผู้นำพระนามว่าวิปัสสี<br>
  มีพระวรกายงดงาม ทรงเห็นแจ้งธรรมทั้งปวง เสด็จอุบัติขึ้นแล้ว<br>
  [๑๑๒] ครั้งนั้น หม่อมฉันเกิดในตระกูลหนึ่งในกรุงพันธุมดี<br>
  ได้ฟังธรรมของพระมุนีแล้ว ออกบวชเป็นบรรพชิต<br>
  [๑๑๓] เป็นพหูสูต ทรงธรรม มีปฏิภาณ<br>
  กล่าวธรรมีกถาอย่างไพเราะ<br>
  ปฏิบัติตามคำสั่งสอนของพระชินเจ้า<br>
  [๑๑๔] ครั้งนั้น หม่อมฉันกล่าวธรรมเพื่อประโยชน์แก่หมู่ชนทุกสมัย<br>
  หม่อมฉันจุติจากอัตภาพนั้นแล้ว<br>
  ได้ไปเกิดเป็นเทพธิดาผู้มียศในสวรรค์ชั้นดุสิต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๓๔ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๕. สุกกาเถริยาปทาน<br>
  [๑๑๕] ในกัปที่ ๓๑ นับจากกัปนี้ไป<br>
  พระชินเจ้าพระนามว่าสิขี มีพระรัศมีเปรียบด้วยเปลวเพลิง<br>
  ส่องโลกให้รุ่งเรืองด้วยยศ<br>
  ประเสริฐกว่าเจ้าลัทธิทั้งหลาย เสด็จอุบัติขึ้นแล้ว<br>
  [๑๑๖] แม้ในครั้งนั้น หม่อมฉันบวชแล้ว เป็นผู้ฉลาดในพุทธศาสนา<br>
  ทำพระพุทธพจน์ให้กระจ่างแล้วไปเกิดในสวรรค์ชั้นดาวดึงส์<br>
  [๑๑๗] ในกัปที่ ๓๑ นับจากกัปนี้ไป<br>
  พระพุทธเจ้าผู้ทรงเป็นผู้นำพระนามว่าเวสสภู<br>
  มีพระปรีชาญาณมาก เสด็จอุบัติขึ้นแล้ว<br>
  แม้ในครั้งนั้น หม่อมฉันก็เป็นเหมือนอย่างในภพก่อน<br>
  [๑๑๘] ออกบวชแล้วเป็นผู้ทรงธรรม<br>
  ช่วยประกาศคำสั่งสอนของพระชินเจ้าให้รุ่งเรืองแล้ว<br>
  ไปเกิดในเมืองแห่งเทพที่น่ายินดี ได้เสวยความสุขมาก<br>
  [๑๑๙] ในภัทรกัปนี้ พระชินเจ้าผู้สูงสุดพระนามว่ากกุสันธะ<br>
  ทรงเป็นผู้สูงสุดแห่งนระ เสด็จอุบัติขึ้นแล้ว<br>
  แม้ในครั้งนั้น หม่อมฉันก็เป็นเหมือนอย่างในภพก่อน<br>
  [๑๒๐] ออกบวชแล้ว ช่วยประกาศคำสั่งสอน<br>
  ของพระชินเจ้าให้รุ่งเรืองอยู่จนตลอดชีวิต<br>
  จุติจากอัตภาพนั้นแล้ว<br>
  จึงได้ไปเกิดในสวรรค์ชั้นดาวดึงส์เหมือนไปสู่ที่อยู่ของตน<br>
  [๑๒๑] ในกัปนี้เอง พระพุทธเจ้าผู้ทรงเป็นผู้นำ<br>
  พระนามว่าโกนาคมนะ ประเสริฐกว่าเจ้าลัทธิทั้งหลาย<br>
  เป็นผู้สูงสุดแห่งสรรพสัตว์ เสด็จอุบัติขึ้นแล้ว<br>
  [๑๒๒] แม้ครั้งนั้น หม่อมฉันก็ออกบวชในศาสนาของพระองค์<br>
  ผู้คงที่ เป็นพหูสูต ทรงธรรม<br>
  ช่วยประกาศคำสั่งสอนของพระชินเจ้าให้รุ่งเรือง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๓๕ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๕. สุกกาเถริยาปทาน<br>
  [๑๒๓] ในกัปนี้เอง พระมุนีพระนามว่ากัสสปะ<br>
  เป็นศาสดาผู้ประเสริฐ เป็นที่พึ่งของสัตว์โลก<br>
  ไม่มีข้าศึกคือกิเลส ถึงที่สุดแห่งมรณธรรม เสด็จอุบัติขึ้นแล้ว<br>
  [๑๒๔] หม่อมฉันบวชในศาสนาของพระพุทธเจ้า<br>
  ทรงเป็นนระ ผู้เป็นปราชญ์พระองค์นั้น<br>
  ศึกษาพระสัทธรรมอย่างคล่องแคล่ว<br>
  มีความแกล้วกล้าในปริปุจฉา๑<br>
  [๑๒๕] ข้าแต่พระมหามุนี หม่อมฉันมีศีลงาม มีความละอาย<br>
  ฉลาดในไตรสิกขา กล่าวธรรมเป็นอันมากจนตลอดชีวิต<br>
  [๑๒๖] ด้วยวิบากแห่งกรรมนั้นและด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  [๑๒๗] บัดนี้ เป็นภพสุดท้าย<br>
  หม่อมฉันเกิดในตระกูลเศรษฐีที่เจริญมั่งคั่ง<br>
  สั่งสมรัตนะมากมาย ในกรุงราชคฤห์ที่ประเสริฐสุด<br>
  [๑๒๘] เมื่อพระผู้มีพระภาคผู้ทรงเป็นผู้นำ<br>
  มีภิกษุ ๑,๐๐๐ รูปห้อมล้อม<br>
  ท้าวสหัสสนัยน์สรรเสริญแล้ว เสด็จเข้าไปยังกรุงราชคฤห์<br>
  [๑๒๙] พระผู้มีพระภาคทรงฝึกอินทรีย์แล้ว<br>
  พ้นขาดจากสรรพกิเลส มีวรรณะเปล่งปลั่งดั่งแท่งทอง<br>
  เสด็จเข้าไปยังกรุงราชคฤห์ พร้อมทั้งพระขีณาสพ<br>
  ผู้เป็นปุราณชฎิล ผู้มีอินทรีย์อันอบรมแล้ว<br>
  พ้นเด็ดขาดจากสรรพกิเลส<br><br>เชิงอรรถ :<br>
  ๑ ปริปุจฉา หมายถึงการถาม การไต่สวน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๓๖ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๕. สุกกาเถริยาปทาน<br>
  [๑๓๐] หม่อมฉันได้เห็นพุทธานุภาพ<br>
  และได้ฟังธรรมซึ่งเป็นที่สั่งสมคุณแล้ว<br>
  ทำจิตให้เลื่อมใสในพระพุทธเจ้า<br>
  บูชาพระองค์ผู้มีพลธรรมมาก๑<br>
  [๑๓๑] ต่อมา หม่อมฉันได้ออกจากเรือนบวชเป็นบรรพชิต<br>
  ในสำนักของพระธรรมทินนาเถรี<br>
  [๑๓๒] หม่อมฉันเผากิเลสทั้งหลายได้ในขณะที่กำลังปลงผม<br>
  บวชแล้วไม่นาน ก็ศึกษาศาสนธรรมได้อย่างทั่วถึง<br>
  [๑๓๓] ต่อจากนั้น ได้แสดงธรรมในสมาคมแห่งมหาชน<br>
  เมื่อหม่อมฉันกำลังแสดงธรรมอยู่<br>
  การบรรลุธรรมก็ได้มี<br>
  [๑๓๔] มียักษ์ตนหนึ่ง ได้ทราบการตรัสรู้ธรรมนั้น<br>
  ของสัตว์หลายพันแล้ว เกิดอัศจรรย์ใจ<br>
  เลื่อมใสต่อหม่อมฉันได้ไปยังกรุงราชคฤห์<br>
  [๑๓๕] มนุษย์ทั้งหลายในกรุงราชคฤห์ที่ไม่ได้เข้าไปนั่งใกล้<br>
  พระเถรีชื่อว่าสุกกา ผู้แสดงอมตบทอยู่<br>
  หม่อมฉันจะให้ดื่มอมตบทเหมือนดื่มน้ำผึ้งได้อย่างไร<br>
  [๑๓๖] ก็แลพวกเขาผู้มีปัญญา คงจะดื่มอมตบทนั้น<br>
  อันมีสภาพไม่ถอยกลับ ให้เกิดความชื่นใจมีโอชาได้<br>
  เหมือนคนเดินทางไกลแสวงหาน้ำดื่ม<br>
  [๑๓๗] ข้าแต่พระมหามุนี หม่อมฉันเป็นผู้มีความชำนาญในฤทธิ์<br>
  ในทิพพโสตธาตุ และในเจโตปริยญาณ<br><br>เชิงอรรถ :<br>
  ๑ พลธรรม หมายถึงธรรมอันเป็นกำลัง มี ๕ อย่าง (๑) สัทธา(ความเชื่อ) (๒) วิริยะ(ความเพียร)<br>
  (๓) สติ(ความระลึกได้) (๔) สมาธิ(ความตั้งจิตมั่น) (๕) ปัญญา(ความรู้แจ้ง) (ที.ปา.
  (แปล) ๑๑/๓๓๑/๓๓๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๓๗ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๕. สุกกาเถริยาปทาน<br>
  [๑๓๘] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๑๓๙] ข้าแต่พระมหาวีระ อัตถปฏิสัมภิทาญาณ<br>
  ธัมมปฏิสัมภิทาญาณ นิรุตติปฏิสัมภิทาญาณ<br>
  และปฏิภาณปฏิสัมภิทาญาณ ของหม่อมฉันที่มีอยู่<br>
  ล้วนเกิดขึ้นแล้วในสำนักของพระองค์<br>
  [๑๔๐] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๑๔๑] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๑๔๒] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระสุกกาภิกษุณีได้ภาษิตคาถาเหล่านี้ด้วยประการฉะนี้<br>
  สุกกาเถริยาปทานที่ ๕ จบ<br>
  ภาณวารที่ ๕ จบบริบูรณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๓๘ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๖. อภิรูปนันทาเถริยาปทาน<br>
  ๖. อภิรูปนันทาเถริยาปทาน<br>
  ประวัติในอดีตชาติของพระอภิรูปนันทาเถรี<br>
  (พระอภิรูปนันทาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๑๔๓] ในกัปที่ ๙๑ นับจากกัปนี้ไป<br>
  พระพุทธเจ้าทรงเป็นผู้นำพระนามว่าวิปัสสี<br>
  ทรงมีพระวรกายงดงาม<br>
  มีพระจักษุในธรรมทั้งปวง เสด็จอุบัติขึ้นแล้ว<br>
  [๑๔๔] ครั้งนั้น หม่อมฉันเกิดในตระกูลใหญ่ที่มั่งคั่ง<br>
  มีความเจริญในกรุงพันธุมดี เป็นสตรี มีรูปงาม<br>
  น่าเอ็นดู และน่าบูชาของหมู่ชน<br>
  [๑๔๕] ได้เข้าเฝ้าพระพุทธเจ้าพระนามว่าวิปัสสี<br>
  ทรงเป็นผู้นำสัตว์โลก ทรงมีความเพียรมาก<br>
  ได้สดับพระธรรมแล้ว<br>
  ถึงพระองค์ทรงเป็นผู้นำของนรชน เป็นที่พึ่งที่ระลึก<br>
  [๑๔๖] หม่อมฉันสำรวมอยู่ในศีล เมื่อพระผู้มีพระภาค<br>
  เป็นผู้สูงสุดแห่งนระ เสด็จดับขันธปรินิพพานแล้ว<br>
  ได้ใช้ฉัตรทองบูชาไว้ ณ เบื้องบน<br>
  แห่งพระสถูปที่บรรจุพระบรมสารีริกธาตุ<br>
  [๑๔๗] หม่อมฉันเป็นผู้สละได้ขาดแล้ว<br>
  มีศีลจนตลอดชีวิต จุติจากอัตภาพนั้นแล้ว<br>
  ละกายมนุษย์จึงได้ไปเกิดในสวรรค์ชั้นดาวดึงส์<br>
  [๑๔๘] ครั้งนั้น หม่อมฉันครอบงำ(เทพธิดา)ได้ทั้งหมด<br>
  ด้วยฐานะ ๑๐ ประการ คือ (๑) รูป<br>
  (๒) เสียง (๓) กลิ่น (๔) รส (๕) โผฏฐัพพะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๓๙ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๖. อภิรูปนันทาเถริยาปทาน<br>
  [๑๔๙] (๖) อายุ (๗) วรรณะ (๘) สุข (๙) ยศ<br>
  (๑๐) ความเป็นอธิบดี รุ่งโรจน์อยู่<br>
  [๑๕๐] บัดนี้ เป็นภพสุดท้าย หม่อมฉันเกิดในกรุงกบิลพัสดุ์<br>
  เป็นธิดาแห่งเจ้าศากยะพระนามว่าเขมกะ<br>
  มีนามปรากฏว่านันทา<br>
  [๑๕๑] หมู่ชนกล่าวว่า หม่อมฉันเป็นผู้หนึ่ง<br>
  ซึ่งมีความถึงพร้อมด้วยรูปงาม น่าชม<br>
  ในคราวที่หม่อมฉันเติบโตเป็นสาว(รู้จัก)<br>
  มีรูปและผิวพรรณงดงาม<br>
  [๑๕๒] พวกเจ้าศากยะเกิดการวิวาทกันใหญ่โต<br>
  เพราะเรื่องแย่งตัวหม่อมฉันนี้<br>
  ครั้งนั้น พระบิดาของหม่อมฉันดำริว่า<br>
  ‘พวกเจ้าศากยะ จงอย่าพินาศเลย’ จึงให้หม่อมฉันบวช<br>
  [๑๕๓] ครั้นหม่อมฉันบวชแล้ว ได้ฟังว่า<br>
  พระตถาคตเป็นผู้สูงสุดแห่งนรชน ทรงติเตียนรูป<br>
  จึงไม่ยอมเข้าเฝ้า เพราะหม่อมฉันมีความหลงใหลรูป<br>
  [๑๕๔] หม่อมฉันขลาดต่อการเข้าเฝ้าพระพุทธเจ้า จึงไม่ยอมไปรับโอวาท<br>
  ครั้งนั้น พระชินเจ้าทรงให้หม่อมฉัน<br>
  เข้าไปสู่สำนักของพระองค์ด้วยอุบาย<br>
  [๑๕๕] พระองค์ผู้ทรงฉลาดในมรรค<br>
  ทรงเนรมิตหญิง ๓ คน ด้วยฤทธิ์<br>
  คือ (๑) หญิงสาวที่สวยเหมือนเทพอัปสร<br>
  (๒) หญิงชรา (๓) หญิงที่ตายแล้ว<br>
  [๑๕๖] หม่อมฉันเห็นหญิงทั้ง ๓ แล้วเกิดความสลดใจ<br>
  ไม่ยินดีในซากศพของหญิงที่ตายแล้ว<br>
  มีความเบื่อหน่ายในภพ ยืนเฉยอยู่<br>
  ขณะนั้น พระผู้มีพระภาคทรงเป็นผู้นำ ตรัสกับหม่อมฉันว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๔๐ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๖. อภิรูปนันทาเถริยาปทาน<br>
  [๑๕๗] ‘นันทา เธอจงดูรูปกายที่กระสับกระส่าย<br>
  ไม่สะอาด เปื่อยเน่า ไหลเข้าไหลออกอยู่<br>
  ที่พวกคนเขลาพากันปรารถนายิ่งนัก<br>
  [๑๕๘] เธอจงอบรมจิตให้เป็นสมาธิมีอารมณ์เดียวด้วยอสุภารมณ์เถิด<br>
  รูปนี้เป็นฉันใด รูปของเธอนั้นก็เป็นฉันนั้น<br>
  รูปของเธอนั้นเป็นฉันใด รูปนี้ก็เป็นฉันนั้น<br>
  [๑๕๙] เมื่อเธอพิจารณาเห็นรูปอยู่อย่างนี้<br>
  มิได้เกียจคร้านทั้งกลางวันและกลางคืน<br>
  แต่นั้น ก็จะเบื่อหน่ายอยู่ด้วยปัญญาของตน’<br>
  [๑๖๐] เมื่อหม่อมฉันไม่ประมาทแล้ว<br>
  พิจารณาในกายนี้อยู่โดยแยบคายว่า<br>
  กายนี้ทั้งภายในและภายนอก<br>
  เราได้เห็นแล้วตามความเป็นจริง<br>
  [๑๖๑] เมื่อเป็นเช่นนั้น จึงเบื่อหน่ายในกาย<br>
  และคลายกำหนัดในภายใน ไม่ประมาท<br>
  ไม่เกาะเกี่ยว เป็นผู้สงบเย็นแล้ว<br>
  [๑๖๒] ข้าแต่พระมหามุนี หม่อมฉันเป็นผู้มีความชำนาญในฤทธิ์<br>
  ในทิพพโสตธาตุ และในเจโตปริยญาณ<br>
  [๑๖๓] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๑๖๔] ข้าแต่พระมหาวีระ อัตถปฏิสัมภิทาญาณ<br>
  ธัมมปฏิสัมภิทาญาณ นิรุตติปฏิสัมภิทาญาณ<br>
  และปฏิภาณปฏิสัมภิทาญาณ ของหม่อมฉันที่มีอยู่<br>
  ล้วนเกิดขึ้นแล้วในสำนักของพระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๔๑ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๗. อัฑฒกาสีเถริยาปทาน<br>
  [๑๖๕] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๑๖๖] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๑๖๗] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระอภิรูปนันทาภิกษุณีได้ภาษิตคาถาเหล่านี้ ด้วยประการฉะนี้<br>
  อภิรูปนันทาเถริยาปทานที่ ๖ จบ</p>
<p> ๗. อัฑฒกาสีเถริยาปทาน<br>
  ประวัติในอดีตชาติของพระอัฑฒกาสีเถรี<br>
  (พระอัฑฒกาสีเถรี เมื่อจะประกาศประวัติในอดีตชาติของตน จึงกล่าวว่า)<br>
  [๑๖๘] ในภัทรกัปนี้ พระพุทธเจ้าผู้เป็นเผ่าพันธุ์แห่งพราหมณ์<br>
  พระนามว่ากัสสปะ ตามพระโคตร มีพระยศยิ่งใหญ่<br>
  ทรงเป็นผู้ประเสริฐกว่าเจ้าลัทธิทั้งหลาย เสด็จอุบัติขึ้นแล้ว<br>
  [๑๖๙] ครั้งนั้น หม่อมฉันบวชในศาสนาของพระพุทธเจ้าพระองค์นั้น<br>
  สำรวมในพระปาฏิโมกข์ และอินทรีย์ ๕๑<br><br>เชิงอรรถ :<br>
  ๑ ที.ปา. (แปล) ๑๑/๓๒๐/๓๑๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๔๒ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๗. อัฑฒกาสีเถริยาปทาน<br>
  [๑๗๐] หม่อมฉันรู้จักประมาณในอาสนะต่ำ<br>
  ประกอบความเพียรเครื่องตื่นอยู่เสมอ บำเพ็ญเพียรอยู่<br>
  [๑๗๑] ในกาลนั้น หม่อมฉันมีความคิดชั่ว<br>
  ได้ด่าภิกษุณีผู้ปราศจากอาสวะรูปหนึ่งครั้งเดียวว่า ‘นางแพศยา’<br>
  ต้องหมกไหม้อยู่ในนรก เพราะบาปกรรมนั้นนั่นเอง<br>
  [๑๗๒] เพราะเศษกรรมนั้นแล<br>
  หม่อมฉันเกิดในตระกูลหญิงแพศยา<br>
  อยู่อาศัยชายอื่นโดยมาก ในชาติสุดท้าย<br>
  [๑๗๓] หม่อมฉันเกิดในตระกูลเศรษฐีในแคว้นกาสี<br>
  มีความงาม ดุจนางเทพอัปสรในหมู่เทวดา<br>
  ด้วยผลแห่งการประพฤติพรหมจรรย์<br>
  [๑๗๔] หมู่ชนเห็นหม่อมฉันมีรูปน่าชม<br>
  จึงตั้งหม่อมฉันในฐานะเป็นหญิงคณิกา<br>
  ในกรุงราชคฤห์ที่ประเสริฐสุด<br>
  เพราะผลกรรมที่ด่าภิกษุณีนั้นของหม่อมฉัน<br>
  [๑๗๕] หม่อมฉัน ได้ฟังพระสัทธรรมที่พระพุทธเจ้า<br>
  ผู้ประเสริฐที่สุดตรัสแล้ว<br>
  ผู้สมบูรณ์ด้วยบุพวาสนา(บาปบุญที่ได้อบรมมาในกาลก่อน)<br>
  จึงได้บวชเป็นบรรพชิต<br>
  [๑๗๖] แต่เมื่อเดินทางไปสู่สำนักของพระชินเจ้าเพื่อจะอุปสมบท<br>
  พบพวกนักเลงดักอยู่ที่หนทาง จึงได้รับการอุปสมบทโดยทูต<br>
  [๑๗๗] กรรมทั้งหมดสิ้นไปแล้ว บุญ และบาปก็สิ้นไปแล้วเหมือนกัน<br>
  หม่อมฉันข้ามพ้นสังสารวัฏทั้งปวงได้แล้ว<br>
  และความเป็นหญิงคณิกาหม่อมฉันก็ให้สิ้นไปแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๔๓ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๘. ปุณณิกาเถริยาปทาน<br>
  [๑๗๘] ข้าแต่พระมหามุนี หม่อมฉันเป็นผู้มีความชำนาญในฤทธิ์<br>
  ในทิพพโสตธาตุ และในเจโตปริยญาณ<br>
  [๑๗๙] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๑๘๐] ข้าแต่พระมหาวีระ อัตถปฏิสัมภิทาญาณ<br>
  ธัมมปฏิสัมภิทาญาณ นิรุตติปฏิสัมภิทาญาณ<br>
  และปฏิภาณปฏิสัมภิทาญาณ ของหม่อมฉันที่มีอยู่<br>
  ล้วนเกิดขึ้นแล้วในสำนักของพระองค์<br>
  [๑๘๑] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๑๘๒] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๑๘๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระอัฑฒกาสีภิกษุณีได้ภาษิตคาถาเล่านี้ ด้วยประการฉะนี้<br>
  อัฑฒกาสีเถริยาปทานที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๔๔ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๘. ปุณณิกาเถริยาปทาน<br>
  ๘. ปุณณิกาเถริยาปทาน<br>
  ประวัติในอดีตชาติของพระปุณณิกาเถรี<br>
  (พระปุณณิกาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๑๘๔] พระผู้มีพระภาคพุทธเจ้า ผู้เป็นพระมุนี ผู้คงที่<br>
  ทรงพระนามว่าพระวิปัสสี ๑ พระสิขี ๑ พระเวสสภู ๑<br>
  พระกกุสันธะ ๑ พระโกนาคมนะ ๑ พระกัสสปะ ๑<br>
  [๑๘๕] หม่อมฉันบวชเป็นภิกษุณีในศาสนา<br>
  ของพระพุทธเจ้าพระนามว่ากัสสปะ<br>
  เป็นผู้สมบูรณ์ด้วยศีล มีปัญญารักษาตน สำรวมอินทรีย์<br>
  [๑๘๖] เป็นพหูสูต ทรงธรรม สอบถามเหตุและผล<br>
  เล่าเรียน สดับธรรม เป็นผู้นั่งใกล้<br>
  [๑๘๗] หม่อมฉันแสดงคำสอนของพระชินเจ้าในท่ามกลางหมู่ชน<br>
  ได้เป็นผู้มีศีลเป็นที่รัก ดูหมิ่นเพราะความเป็นพหูสูตนั้น<br>
  [๑๘๘] บัดนี้ เป็นภพสุดท้าย หม่อมฉันเกิดในเรือนแห่งนางกุมภทาสี<br>
  ของอนาถบิณฑิกเศรษฐีในกรุงสาวัตถีที่ประเสริฐสุด<br>
  [๑๘๙] หม่อมฉันไปตักน้ำ ได้เห็นโสตถิยพราหมณ์<br>
  นั่งหนาวสั่นอยู่ท่ามกลางน้ำ<br>
  ครั้นเห็นแล้วได้กล่าวดังนี้ว่า ‘ฉันเป็นคนตักน้ำ<br>
  [๑๙๐] กลัวภัยต่ออาชญาของเจ้านาย<br>
  และถูกภัยคือวาจาที่เกรี้ยวกราดของเจ้านายเบียดเบียน<br>
  จึงต้องลงน้ำเป็นประจำในฤดูหนาว<br>
  [๑๙๑] พราหมณ์เอ๋ย ท่านกลัวใคร จึงต้องลงน้ำเป็นประจำ<br>
  มีร่างกายสั่นเทา รู้สึกหนาวรุนแรงใช่ไหม’<br>
  [๑๙๒] (พรามหณ์ได้กล่าวว่า) ‘นางปุณณิกาผู้เจริญ<br>
  เธอทั้งที่รู้อยู่ยังสอบถามเราผู้ทำกุศลกรรม<br>
  เพื่อกำจัดบาปกรรมอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๔๕ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๘. ปุณณิกาเถริยาปทาน<br>
  [๑๙๓] บุคคลใดเป็นผู้ใหญ่ก็ตาม เป็นเด็กก็ตาม ทำบาปกรรมไว้<br>
  บุคคลนั้น ๆ จะพ้นจากบาปกรรมได้ เพราะการอาบน้ำ’<br>
  [๑๙๔] เมื่อพราหมณ์นั้นขึ้นจากน้ำมา<br>
  หม่อมฉันได้บอกบทที่ประกอบด้วยเหตุและผล<br>
  พราหมณ์ได้ฟังบทแห่งธรรมนั้นแล้ว<br>
  มีความสลดใจ ออกบวชแล้วได้เป็นพระอรหันต์<br>
  [๑๙๕] เพราะหม่อมฉันเกิดในตระกูลทาสี<br>
  ครบจำนวนทาสี ๑๐๐ คนพอดี<br>
  เจ้านายจึงตั้งชื่อให้หม่อมฉันว่า ปุณณา<br>
  และปลดหม่อมฉัน(จากทาส)ให้เป็นไท<br>
  [๑๙๖] แต่นั้นหม่อมฉันอนุโมทนาเศรษฐีแล้ว<br>
  บวชเป็นบรรพชิต โดยกาลไม่นานนักก็ได้บรรลุอรหัตตผล<br>
  [๑๙๗] ข้าแต่พระมหามุนี หม่อมฉันเป็นผู้มีความชำนาญในฤทธิ์<br>
  ในทิพพโสตธาตุและในเจโตปริยญาณ<br>
  [๑๙๘] รู้ปุพเพนิวาสานุสสติญาณ<br>
  ทิพยจักษุหม่อมฉันชำระให้หมดจดแล้ว<br>
  อาสวะทั้งปวงสิ้นไปแล้ว<br>
  บัดนี้ ภพใหม่ไม่มีอีก<br>
  [๑๙๙] อัตถปฏิสัมภิทาญาณ ธัมมปฏิสัมภิทาญาณ<br>
  นิรุตติปฏิสัมภิทาญาณ และปฏิภาณปฏิสัมภิทาญาณ<br>
  ของหม่อมฉัน บริสุทธิ์ ไม่มีมลทิน<br>
  เพราะอำนาจของพระพุทธเจ้าผู้ประเสริฐสุด<br>
  [๒๐๐] หม่อมฉันมีปัญญามากเพราะการเจริญภาวนา<br>
  มีสุตะมากเพราะการเรียนรู้<br>
  เกิดในตระกูลต่ำเพราะมีมานะจัด<br>
  แต่กุศลกรรมมิได้วิบัติไปเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๔๖ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๙. อัมพปาลีเถริยาปทาน<br>
  [๒๐๑] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๒๐๒] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๒๐๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระปุณณิกาภิกษุณีได้ภาษิตคาถาเหล่านี้ ด้วยประการฉะนี้<br>
  ปุณณิกาเถริยาปทานที่ ๘ จบ</p>
<p> ๙. อัมพปาลีเถริยาปทาน<br>
  ประวัติในอดีตชาติของพระอัมพปาลีเถรี<br>
  (พระอัมพปาลีเถรี เมื่อจะประกาศประวัติในอดีตชาติของตน จึงกล่าวว่า)<br>
  [๒๐๔] หม่อมฉันเกิดในตระกูลกษัตริย์<br>
  เป็นพระภคินีของพระมหามุนีพระนามว่าผุสสะ<br>
  ผู้มีพระรัศมีงาม รุ่งเรืองดุจเทริด<br>
  [๒๐๕] หม่อมฉันได้ฟังธรรมของพระองค์แล้ว<br>
  มีจิตผ่องใส ได้ถวายมหาทานแล้ว ปรารถนารูปสมบัติ<br>
  [๒๐๖] ในกัปที่ ๓๑ นับจากกัปนี้ไป<br>
  พระชินเจ้าพระนามว่าสิขี ทรงเป็นผู้นำชั้นเลิศของโลก<br>
  ทรงส่องโลกให้สว่างไสว ทรงเป็นที่พึ่ง ที่ระลึกในไตรโลก<br>
  เสด็จอุบัติขึ้นแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๔๗ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๙. อัมพปาลีเถริยาปทาน<br>
  [๒๐๗] ครั้งนั้น หม่อมฉันเกิดในตระกูลพราหมณ์<br>
  ในกรุงอรุณที่น่ารื่นรมย์ โกรธแล้ว<br>
  สาปแช่งภิกษุณีรูปหนึ่งผู้มีจิตหลุดพ้นแล้วว่า<br>
  [๒๐๘] ‘ท่านเป็นหญิงแพศยา ประพฤติอนาจาร<br>
  ประทุษร้ายพระศาสนาของพระชินเจ้า’<br>
  ครั้นด่าอย่างนี้แล้ว เพราะกรรมชั่วที่ทำไว้นั้น<br>
  [๒๐๙] หม่อมฉันต้องตกนรกที่ร้ายกาจ<br>
  เพียบด้วยมหันตทุกข์ เคลื่อนจากนรกนั้นแล้ว<br>
  มาเกิดในหมู่มนุษย์ ก็มีความเดือดร้อนเป็นประจำ<br>
  [๒๑๐] ครองตำแหน่งหญิงแพศยาอยู่ถึง ๑๐,๐๐๐ ชาติ<br>
  ก็ยังไม่พ้นจากบาปกรรมนั้น<br>
  เปรียบเหมือนคนที่กลืนกินยาพิษอย่างร้ายแรง<br>
  [๒๑๑] หม่อมฉันได้ออกบวชเป็นภิกษุณี<br>
  มีเพศประเสริฐในศาสนาของพระชินเจ้าพระนามว่ากัสสปะ<br>
  ได้ไปเกิดในสวรรค์ชั้นดาวดึงส์ เพราะผลแห่งกรรมนั้น<br>
  [๒๑๒] เมื่อถึงภพสุดท้าย หม่อมฉันเกิดเป็นโอปปาติกะ๑<br>
  ที่ระหว่างกิ่งต้นมะม่วง<br>
  จึงมีชื่อว่าอัมพปาลี ตามนิมิตหมายนั้น<br>
  [๒๑๓] หม่อมฉันมีประชาชนหลายโกฏิ<br>
  แห่ห้อมล้อมมาบวชในศาสนาของพระชินเจ้า<br>
  เป็นลูกหญิงแห่งพระพุทธเจ้า<br>
  บรรลุถึงฐานะที่ไม่หวั่นไหว<br><br>เชิงอรรถ :<br>
  ๑ โอปปาติกะ หมายถึงสัตว์ที่เกิดและเติบโตเต็มที่ทันที และเมื่อจุติ (ตาย) ก็หายวับไปไม่ทิ้งซากศพไว้
  เช่น<br>
  เทวดา และสัตว์นรกเป็นต้น (ที.สี.อ. ๑/๑๗๑/๑๔๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๔๘ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๙. อัมพปาลีเถริยาปทาน<br>
  [๒๑๔] ข้าแต่พระมหามุนี หม่อมฉันเป็นผู้มีความชำนาญในฤทธิ์<br>
  ในทิพพโสตธาตุ และมีความชำนาญในเจโตปริยญาณ<br>
  [๒๑๕] รู้ปุพเพนิวาสานุสสติญาณ<br>
  ทิพยจักษุ หม่อมฉันก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๒๑๖] อัตถปฏิสัมภิทาญาณ ธัมมปฏิสัมภิทาญาณ<br>
  นิรุตติปฏิสัมภิทาญาณ และปฏิภาณปฏิสัมภิทาญาณ<br>
  ของหม่อมฉัน บริสุทธิ์ ไม่มีมลทิน<br>
  เพราะอำนาจของพระพุทธเจ้าผู้ประเสริฐที่สุด<br>
  [๒๑๗] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๒๑๘] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาที่ดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  [๒๑๙] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า พระอัมพปาลีภิกษุณีได้ภาษิตคาถาเหล่านี้ ด้วยประการฉะนี้<br>
  อัมพปาลีเถริยาปทานที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๔๙ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๑๐. เสลาเถริยาปทาน<br>
  ๑๐. เสลาเถริยาปทาน<br>
  ประวัติในอดีตชาติของพระเสลาเถรี<br>
  (พระเสลาเถรี เมื่อจะประกาศประวัติในอดีตชาติของตน จึงกล่าวว่า)<br>
  [๒๒๐] ในภัทรกัปนี้ พระพุทธเจ้าผู้เป็นเผ่าพันธุ์ของพราหมณ์<br>
  มีพระยศยิ่งใหญ่ พระนามว่ากัสสปะ ตามพระโคตร<br>
  ประเสริฐกว่าเจ้าลัทธิทั้งหลาย เสด็จอุบัติขึ้นแล้ว<br>
  [๒๒๑] ครั้งนั้น หม่อมฉันเกิดในตระกูลอุบาสก<br>
  ในกรุงสาวัตถีซึ่งเป็นเมืองประเสริฐ<br>
  เห็นพระชินเจ้าผู้ประเสริฐพระองค์นั้น<br>
  และฟังพระธรรมเทศนาแล้ว<br>
  [๒๒๒] ถึงพระวีระพระองค์นั้นเป็นที่พึ่งที่ระลึกและสมาทานศีล<br>
  ครั้งหนึ่งในสมาคมแห่งมหาชน<br>
  พระมหาวีระพระองค์นั้น<br>
  [๒๒๓] ผู้องอาจกว่านรชน ทรงประกาศอภิสัมโพธิญาณของพระองค์<br>
  ในธรรมที่ไม่เคยฟังมาในกาลก่อน<br>
  และในอริยสัจมีทุกข์เป็นต้นว่า<br>
  [๒๒๔] ‘เรามีจักษุ ญาณ ปัญญา วิชชา<br>
  และแสงสว่าง’ แก่หม่อมฉัน<br>
  หม่อมฉันสดับ เล่าเรียนธรรมนั้นแล้ว<br>
  จึงสอบถามภิกษุทั้งหลาย<br>
  [๒๒๕] ด้วยกรรมที่หม่อมฉันได้ทำไว้ดีแล้วนั้น<br>
  และด้วยเจตนาที่ตั้งไว้มั่น<br>
  หม่อมฉันละกายมนุษย์แล้ว<br>
  จึงได้ไปเกิดในสวรรค์ชั้นดาวดึงส์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๕๐ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] ๑๐. เสลาเถริยาปทาน<br>
  [๒๒๖] บัดนี้ ภพนี้เป็นภพสุดท้าย<br>
  หม่อมฉันเกิดในตระกูลมหาเศรษฐี<br>
  ได้เข้าเฝ้าพระพุทธเจ้า ได้ฟังพระสัทธรรมอันประกอบด้วยมัจจุ<br>
  [๒๒๗] บวชแล้ว ค้นคว้าอรรถธรรมทั้งปวง<br>
  ทำอาสวะทั้งปวงให้สิ้นไปแล้ว<br>
  ได้บรรลุอรหัตตผลโดยกาลไม่นานเลย<br>
  [๒๒๘] ข้าแต่พระมหามุนี หม่อมฉันเป็นผู้มีความชำนาญในฤทธิ์<br>
  ในทิพพโสตธาตุ และมีความชำนาญในเจโตปริยญาณ<br>
  [๒๒๙] รู้ปุพเพนิวาสานุสสติญาณ<br>
  ทิพยจักษุหม่อมฉันก็ชำระให้หมดจดแล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๒๓๐] อัตถปฏิสัมภิทาญาณ ธัมมปฏิสัมภิทาญาณ<br>
  นิรุตติปฏิสัมภิทาญาณ และปฏิภาณปฏิสัมภิทาญาณ<br>
  ของหม่อมฉัน บริสุทธิ์ไม่มีมลทิน<br>
  เพราะอำนาจของพระพุทธเจ้าผู้ประเสริฐที่สุด<br>
  [๒๓๑] กิเลสทั้งหลายหม่อมฉันก็เผาได้แล้ว<br>
  ภพทั้งปวงหม่อมฉันก็ถอนได้แล้ว<br>
  หม่อมฉันตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้แล้วอยู่อย่างอิสระ<br>
  [๒๓๒] การที่หม่อมฉันมาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ หม่อมฉันได้บรรลุแล้วโดยลำดับ<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๕๑ }</span></p><hr><p>
  พระสุตตันตปิฎก ขุททกนิกาย อปทาน [๔. ขัตติยกัญญาวรรค] รวมอปทานที่มีในวรรค<br>
  [๒๓๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ หม่อมฉันก็ได้ทำให้แจ้งแล้ว<br>
  คำสั่งสอนของพระพุทธเจ้า หม่อมฉันก็ได้ทำสำเร็จแล้ว ดังนี้แล<br>
  ได้ทราบว่า ท่านพระเสลาภิกษุณีได้ภาษิตคาถาเหล่านี้ ด้วยประการฉะนี้<br>
  เสลาเถริยาปทานที่ ๑๐ จบ<br>
  ขัตติยกัญญาวรรคที่ ๔ จบ</p>
<p> รวมอปทานที่มีในวรรคนี้ คือ<br>
<br>
   ๑. อัฏฐารสสหัสสขัตติย-   ๒. จตุราสีติสหัสสพราหมณกัญญา-<br>
   กัญญาเถริยาปทาน  เถริยาปทาน<br>
   ๓. อุปปลทายิกาเถริยาปทาน  ๔. สิงคาลมาตุเถริยาปทาน<br>
   ๕. สุกกาเถริยาปทาน  ๖. อภิรูปนันทาเถริยาปทาน<br>
   ๗. อัฑฒกาสีเถริยาปทาน  ๘. ปุณณิกาเถริยาปทาน<br>
   ๙. อัมพปาลีเถริยาปทาน ๑๐. เสลาเถริยาปทาน<br>
  </p>
<p> รวมวรรคได้ ๔ วรรค คือ<br>
<br>
   ๑. สุเมธาวรรค ๒. เอกูโปสถิกวรรค<br>
   ๓. กุณฑลเกสีวรรค  ๔. ขัตติยกัญญาวรรค <br>
  <br>
  ในวรรคนี้ บัณฑิตประมวลคาถาไว้ได้ ๑,๓๔๗ คาถา พร้อมทั้งอุทานคาถา<br>
  นับได้ ๑,๓๕๗ คาถา<br>
  เถรีอปทาน จบบริบูรณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๕๒ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  พระสุตตันตปิฎก<br>
  ขุททกนิกาย พุทธวงศ์<br>
  __________________<br>
  ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น</p>
<p> ๑. รตนจังกมนกัณฑ์<br>
  ว่าด้วยพระพุทธเจ้าทรงเนรมิตที่จงกรมแก้ว<br>
  [๑] ท้าวสหัมบดีพรหม ผู้เป็นใหญ่แห่งชาวโลก<br>
  ได้ประนมมือทูลอาราธนาพระผู้มีพระภาค<br>
  ผู้ไม่มีใครประเสริฐยิ่งไปกว่า<br>
  สัตว์ทั้งหลายผู้มีธุลีในดวงตาน้อย๑มีอยู่ในโลกนี้<br>
  ขอพระองค์โปรดอนุเคราะห์หมู่สัตว์นี้แสดงธรรมเถิด<br>
  พระผู้มีพระภาค ผู้เป็นใหญ่แห่งชาวโลก เป็นผู้สูงสุดแห่งนระ<br>
  อันหมู่พรหมประนมมือทูลอาราธนาว่า<br>
  ‘สัตว์ทั้งหลายผู้เป็นปราชญ์ มีธุลีในดวงตาน้อยมีอยู่ในโลกนี้<br>
  ขอพระองค์โปรดอนุเคราะห์หมู่สัตว์นี้แสดงธรรมเถิด<br>
  ข้าแต่พระองค์ผู้ทรงเป็นผู้นำ<br>
  ขอพระสุคตโปรดแสดงธรรม ขอพระองค์โปรดแสดงอมตบท<br>
  ขอพระสุคตโปรดแสดงธรรมเพื่ออนุเคราะห์ชาวโลกเถิด’<br>
  [๒] พระตถาคต ผู้หาบุคคลเปรียบมิได้<br>
  ทรงถึงพร้อมด้วยวิชชาและจรณะ๒ ผู้คงที่<br><br>เชิงอรรถ :<br>
  ๑ ธุลีในดวงตาน้อย หมายถึงมีธุลีคือราคะ โทสะ โมหะ ปิดบังดวงตาคือปัญญาเบาบาง
  (ขุ.พุทฺธ.อ. ๑/๑๘)<br>
  ๒ วิชชา หมายถึงวิชชา ๓ และวิชชา ๘, จรณะ หมายถึงจรณะ ๑๕ (ขุ.พุทฺธ.อ. ๒/๒๐-๒๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๕๓ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  ผู้ทรงความรุ่งเรือง ทรงไว้ซึ่งพระวรกายครั้งสุดท้าย<br>
  ทรงเกิดความกรุณาในสรรพสัตว์<br>
  พระผู้มีพระภาค ผู้ศาสดา<br>
  ทรงสดับดังนั้นแล้วจึงตรัสพระดำรัสนี้ว่า<br>
  ‘พรหม สัตว์เหล่าใดผู้มีโสตประสาท<br>
  จงปล่อยศรัทธามาเถิด<br>
  เรามิได้ปิดประตูอมตธรรมแก่สัตว์ทั้งหลายเหล่านั้น<br>
  เพราะเรารู้สำคัญว่าจะลำบาก<br>
  จึงมิได้แสดงธรรมที่ประณีต<br>
  คล่องแคล่วในหมู่มนุษย์‘๑<br>
  สมัยนั้น พระผู้มีพระภาคผู้ประเสริฐกว่ามุนี<br>
  เมื่อจะทรงอนุเคราะห์เหล่าเวไนยสัตว์๒<br>
  จึงเสด็จออกจากโคนต้นอชปาลนิโครธ<br>
  เสด็จถึงกรุงพาราณสี โดยการเสด็จดำเนินไปตามลำดับ<br>
  ก็ครั้งนั้น พระผู้มีพระภาคประทับนั่งบนบัลลังก์ที่ประเสริฐนั้น<br>
  และทรงประกาศพระธรรมจักร<br>
  คือทุกขสัจ สมุทยสัจ นิโรธสัจ<br>
  และมรรคสัจ อันสูงสุด แก่ปัญจวัคคีย์<br>
  ในกาลนั้น พระผู้พระภาคทรงประกาศพระธรรมจักรนั้นแล้ว<br>
  ฤาษีปัญจวัคคีย์เหล่านั้น พร้อมด้วยหมู่พรหม<br>
  และเทวดาประมาณ ๑๘ โกฏิ<br>
  ได้บรรลุธรรมในการประชุมครั้งแรก<br>
  สมัยต่อมาฤาษีปัญจวัคคีย์ทั้งหมด<br>
  คือโกณฑัญญะ วัปปะ ภัททิยะ มหานามะ และอัสสชิ<br><br>เชิงอรรถ :<br>
  ๑ ม.มู. (แปล) ๑๒/๒๘๓/๓๐๘ และดูเทียบ วิ.ม. (แปล) ๔/๙/๑๕, ที.ม. (แปล) ๑๐/๗๑/๔๑,
  สํ.ส. (แปล)<br>
  ๑๕/๑๗๒/๒๓๒.<br>
  ๒ เวไนยสัตว์ หมายถึงเหล่าสัตว์ที่จะแนะนำให้บรรลุอรหัตตมรรคได้ (ขุ.อป.อ. ๒/๙๙/๓๑๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๕๔ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  พร้อมด้วยหมู่พรหมและเทวดาประมาณ ๑๘ โกฏิ<br>
  อันพระผู้มีพระภาคทรงแนะนำให้วิเศษโดยลำดับ ในกาลนั้น<br>
  โสดาปัตติผลได้มี(แก่เหล่าเทวดา)ในการประชุมครั้งแรก<br>
  ในกาลนั้น พระผู้มีพระภาคเสด็จถึงกรุงราชคฤห์<br>
  โดยการเสด็จดำเนินไปตามลำดับ<br>
  พระพุทธองค์ผู้ประเสริฐกว่ามุนี<br>
  ประทับอยู่ที่พระเวฬุวันมหาวิหาร<br>
  ฝ่ายพระเจ้าพิมพิสารได้ทรงสดับความนั้น<br>
  ได้เสด็จไปเฝ้าพระผู้มีพระภาค<br>
  มีบริวารเป็นจำนวนมากถึง ๑๑ นหุต<br>
  พระองค์ทรงใช้ประทีป ของหอม ธูป<br>
  และดอกไม้เป็นต้นบูชาพระผู้มีพระภาค<br>
  ในสมาคมนั้น พระผู้มีพระภาค<br>
  ทรงแสดงกามาทีนวกถา(ว่าด้วยโทษของกาม)<br>
  ในเวลาจบพระธรรมเทศนาครั้งนั้น<br>
  สัตว์ประมาณ ๘๔,๐๐๐ มีพระราชาเป็นประมุขได้บรรลุธรรม<br>
  พระราชบิดาได้ทรงสดับความนั้น จึงทรงส่งทูตไป ๙ นาย<br>
  ทูตเหล่านั้นพร้อมด้วยบริวาร ๙,๐๐๐<br>
  ทูลขอบรรพชากับพระมุนี ทูตเหล่านั้น<br>
  พร้อมด้วยบริวารทั้ง ๙,๐๐๐ ได้บรรลุอรหัตตผล<br>
  ครั้งสุดท้าย กาฬุทายีอำมาตย์กับบริวาร ๑,๐๐๐<br>
  ถือเพศภิกษุแล้ว นิมนต์พระผู้มีพระภาค<br>
  พระศากยมุนีผู้ประเสริฐ ทรงรับนิมนต์แล้ว<br>
  เสด็จดำเนินไปตามทางใหญ่<br>
  เสด็จพร้อมด้วยภิกษุ ๒๐,๐๐๐ รูป<br>
  พระพุทธองค์เสด็จถึงกรุงกบิลพัสดุ์<br>
  โดยการเสด็จดำเนินไปตามลำดับ<br>
  ได้ทรงทำปาฏิหาริย์ที่ใกล้ฝั่งแม่น้ำโรหิณี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๕๕ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  พระผู้มีพระภาคผู้ศากยมุนี ผู้ประเสริฐ<br>
  ประทับนั่งท่ามกลางบัลลังก์นั้น<br>
  แสดงมหาเวสสันดรชาดก แก่พระราชบิดาท่ามกลางบัลลังก์นั้น<br>
  สัตว์ ๘๔,๐๐๐ ได้บรรลุธรรม<br>
  [๓] (พระผู้มีพระภาคทรงพระดำริว่า)<br>
  มนุษย์พร้อมทั้งเทวดาเหล่านี้ไม่รู้ว่า<br>
  พระพุทธเจ้าผู้เป็นผู้สูงสุดแห่งนรชนนี้เป็นเช่นไร<br>
  พระพุทธเจ้าผู้ทรงประโยชน์เกื้อกูลแก่สัตว์โลก<br>
  ทรงมีกำลังฤทธิ์ และกำลังปัญญาเช่นไร มีพุทธพลัง๑เช่นไร<br>
  [๔] มนุษย์พร้อมทั้งเทวดาเหล่านี้ไม่รู้ว่า<br>
  พระพุทธเจ้าผู้สูงสุดแห่งนรชนนี้เป็นเช่นนี้<br>
  พระพุทธเจ้าผู้ทรงประโยชน์เกื้อกูลแก่สัตว์โลก<br>
  ทรงมีกำลังฤทธิ์และกำลังปัญญาเช่นนี้ มีพุทธพลังเช่นนี้<br>
  [๕] เอาละ เราจักแสดงพุทธพลังอันยอดเยี่ยม<br>
  จักเนรมิตที่จงกรมซึ่งประดับด้วยรัตนะในนภากาศ”<br>
  [๖] เทวดาประจำภาคพื้น เทวดาชั้นจาตุมหาราชิกา<br>
  ชั้นดาวดึงส์ ชั้นยามา ชั้นดุสิต ชั้นนิมมานรดี<br>
  ชั้นปรนิมมิตวสวัตดี และเทวดาที่นับเนื่องในหมู่พรหม<br>
  ต่างก็ยินดี ได้พากันส่งเสียงอื้ออึงกึกก้อง<br>
  [๗] พื้นแผ่นดินพร้อมทั้งเทวโลกสว่างไสว<br>
  โลกันตนรกจำนวนมากที่ไม่เชื่อมติดกัน<br>
  และความมืดอันหนาทึบถูกขจัดไปในกาลนั้น<br>
  เพราะเห็นปาฏิหาริย์อันน่าอัศจรรย์<br><br>เชิงอรรถ :<br>
  ๑ พุทธพลัง หมายถึงพุทธานุภาพ ทศพลญาณ (ขุ.พุทฺธ.อ. ๓-๕/๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๕๖ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  [๘] แสงสว่างเจิดจ้าอย่างโอฬาร ได้เกิดแผ่ซ่านไปในโลกทั้ง ๒<br>
  คือในโลกนี้และโลกอื่นพร้อมด้วยเทวดา<br>
  คนธรรพ์ มนุษย์ และรากษส<br>
  แผ่ไปตลอดพื้นที่กว้างขวางทั้งเบื้องล่าง เบื้องบน และเบื้องขวาง<br>
  [๙] พระศาสดาผู้ประเสริฐกว่าเหล่าสัตว์ ไม่มีใครประเสริฐยิ่งไปกว่า<br>
  ทรงเป็นผู้นำวิเศษ อันเทวดาและมนุษย์บูชา<br>
  ทรงมีอานุภาพมาก มีบุญลักษณะนับร้อย<br>
  ทรงแสดงปาฏิหาริย์๑ ที่น่าอัศจรรย์<br>
  ในสมาคมนั้น พระชินเจ้าผู้พระศาสดา<br>
  เสด็จเหาะขึ้นในนภากาศแล้ว<br>
  ทรงเนรมิตภูเขาสิเนรุราชให้เป็นที่จงกรมที่รื่นรมย์<br>
  ทวยเทพในโลกธาตุมีหมื่นจักรวาลนมัสการพระตถาคตแล้ว<br>
  กระทำการบูชาพุทธเจ้าในสำนักของพระชินเจ้า<br>
  [๑๐] ครั้งนั้น พระศาสดาผู้มีพระจักษุ<br>
  เป็นผู้สูงสุดแห่งนรชน ทรงเป็นผู้นำสัตว์โลก<br>
  อันท้าวสหัมบดีพรหมผู้ประเสริฐกว่าเทวดาทูลอาราธนาแล้ว<br>
  ทรงพิจารณาเห็นประโยชน์<br>
  ทรงเนรมิตที่จงกรมอันสำเร็จด้วยรัตนะทุกชนิดสำเร็จดีแล้ว<br>
  [๑๑] พระผู้มีพระภาค ทรงเป็นผู้นำสัตว์โลก<br>
  ทรงมีความชำนาญในปาฏิหาริย์ ๓ อย่างคือ<br>
  อิทธิปาฏิหาริย์๒ อาเทสนาปาฏิหาริย์๓<br><br>เชิงอรรถ :<br>
  ๑ ปาฏิหาริย์ หมายถึงการกระทำที่กำจัดหรือทำให้ปฏิปักษ์ยอมได้ การกระทำที่ให้เห็นเป็นอัศจรรย์
  หรือ<br>
  การกระทำที่ให้บังเกิดผลเป็นอัศจรรย์<br>
  ๒ อิทธิปาฏิหาริย์ หมายถึงปาฏิหาริย์คือฤทธิ์, แสดงฤทธิ์ได้เป็นอัศจรรย์ (ที.สี.
  (แปล) ๙/๔๘๔/๒๑๔, ขุ.ปฏิ.<br>
  (แปล) ๓๑/๓๐/๔๓๖)<br>
  ๓ อาเทสนาปาฏิหาริย์ หมายถึงปาฏิหาริย์คือการทายใจ, รอบรู้กระบวนการของจิตจนสามารถกำหนด<br>
  อาการที่หมายเล็กน้อยแล้วบอกสภาพจิต ความคิด อุปนิสัยได้ถูกต้อง เป็นอัศจรรย์
  (ที.สี. (แปล) ๙/๔๘๕/<br>
  ๒๑๕, ที.ปา. (แปล) ๑๑/๓๐๕/๒๗๕ ขุ.ป. (แปล) ๓๑/๓๐/๔๓๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๕๗ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  และอนุสาสนีปาฏิหาริย์๑<br>
  ทรงเนรมิตที่จงกรมอันสำเร็จด้วยรัตนะทุกชนิดสำเร็จดีแล้ว<br>
  [๑๒] ทรงแสดงภูเขาสิเนรุซึ่งสูงสุดในโลกธาตุมีหมื่นจักรวาล<br>
  เป็นดุจเสาเรียงกันไปตามลำดับในที่จงกรมซึ่งทำด้วยรัตนะ<br>
  [๑๓] พระชินเจ้าทรงเนรมิตที่จงกรมเลยขอบปากหมื่นจักรวาล<br>
  ชานทั้ง ๒ ด้าน ที่จงกรมที่สำเร็จด้วยรัตนะ สำเร็จด้วยทองคำล้วน<br>
  [๑๔] ทรงเนรมิตไพที๒ทองคำล้วน ลาดด้วยแผ่นทองคำ<br>
  อันเหมาะสมแก่ขื่อและเต้าไว้ทั้ง ๒ ข้าง<br>
  [๑๕] รัตนจงกรมที่ทรงเนรมิต เกลื่อนไปด้วยทรายแก้วมณี<br>
  ทรายแก้วมุกดา สว่างไปทั่วทิศ เหมือนดวงอาทิตย์อุทัย<br>
  [๑๖] พระชินสัมมาสัมพุทธเจ้า ผู้ทรงเป็นนักปราชญ์<br>
  มีพระลักษณะอันประเสริฐ ๓๒ ประการ๓<br>
  ทรงเปล่งปลั่งด้วยพระรัศมีที่รุ่งเรือง<br>
  เสด็จจงกรมอยู่ ณ ที่จงกรมนั้น<br>
  [๑๗] เทพทั้งปวงที่มาประชุมกัน<br>
  ต่างก็โปรยปรายดอกมณฑารพ ดอกปทุม<br>
  และดอกปาริฉัตตกะอันเป็นทิพย์ลงบนที่จงกรม<br>
  [๑๘] เทพทั้งหลายในหมื่นจักรวาล<br>
  ได้เห็นพระผู้มีพระภาคพระองค์นั้นจึงได้มาประชุมกัน<br>
  ต่างก็ยินดีร่าเริงบันเทิงใจ หมอบลงกราบ<br>
  [๑๙] เทวดาทั้งหลายชั้นดาวดึงส์ ชั้นยามา ชั้นดุสิต<br>
  ชั้นนิมมานรดี และชั้นปรนิมมิตวสวัตดี<br><br>เชิงอรรถ :<br>
  ๑ อนุสาสนีปาฏิหาริย์ หมายถึงคำสอนเป็นอัศจรรย์<br>
  ๒ ดูเชิงอรรถหน้า ๘๖ ในเล่มนี้<br>
  ๓ ดูเชิงอรรถหน้า ๑๐ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๕๘ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  ต่างก็มีจิตเบิกบาน มีใจดี<br>
  พากันมองดูพระองค์ผู้ทรงเป็นผู้นำสัตว์โลก<br>
  [๒๐] นาค ครุฑ หรือแม้กินนร พร้อมด้วยเหล่าเทวดา<br>
  คนธรรพ์ มนุษย์ และรากษส ต่างก็ได้เห็นพระศาสดา<br>
  ผู้ทรงเกื้อกูล อนุเคราะห์สัตว์โลก<br>
  เหมือนดวงจันทร์ลอยเด่นอยู่ในนภากาศ<br>
  [๒๑] เหล่าอาภัสสรพรหม สุภกิณหพรหม เวหัปผลพรหม<br>
  และอกนิฏฐพรหม ต่างองค์ก็นุ่งผ้าขาวล้วนยืนประนมมือ<br>
  [๒๒] ต่างก็โปรยปรายดอกไม้ ๕ สี และดอกมณฑารพ๑<br>
  ที่เจือด้วยกระแจะจันทน์ และพากันโบกผ้าอยู่บนท้องฟ้า<br>
  ครั้งนั้น ทั้งหมดต่างก็เปล่งเสียงว่า<br>
  น่าอัศจรรย์ พระชินเจ้าผู้ทรงเกื้อกูล อนุเคราะห์สัตว์โลก<br>
  [๒๓] พระองค์ผู้สูงสุดแห่งเทวดาและมนุษย์<br>
  ทรงเป็นพระศาสดา ปรากฏดังเสาธง<br>
  เป็นหลักชัย เป็นที่พึ่งอาศัย และเป็นประทีปของปวงสัตว์<br>
  [๒๔] เทวดาทั้งหลายผู้มีฤทธิ์มากในหมื่นจักรวาล๒<br>
  ต่างก็ยินดีร่าเริงบันเทิงใจ พากันแวดล้อมถวายบังคม<br>
  [๒๕] เทพบุตรและเทพกัญญา ต่างก็เลื่อมใส<br>
  มีใจยินดี พากันบูชาพระผู้องอาจกว่านรชน ด้วยดอกไม้ ๕ สี<br>
  [๒๖] เทวดาทั้งหลาย ได้เห็นพระศาสดาพระองค์นั้น<br>
  ต่างก็เลื่อมใส มีใจยินดี<br>
  พากันบูชาพระองค์ผู้องอาจกว่านรชน<br>
  ด้วยดอกไม้ ๕ สี แล้วเปล่งเสียงว่า<br><br>เชิงอรรถ :<br>
  ๑ ดอกมณฑารพ หมายถึงดอกไม้ทิพย์ (ที.ม. (แปล) ๑๐/๑๙๙/๑๔๘)<br>
  ๒ ในหมื่นจักรวาล แปลมาจากศัพท์ว่า ทสสหสฺสีโลกธาตุยา (ขุ.พุทฺธ.อ. ๑๘/๖๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๕๙ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  [๒๗] ‘โอ ! น่าอัศจรรย์ ขนพองสยองเกล้า<br>
  ไม่เคยปรากฏในโลก ความอัศจรรย์<br>
  ขนพองสยองเกล้าเช่นนี้ ไม่เคยปรากฏ’<br>
  [๒๘] เทวดาเหล่านั้นนั่งอยู่ในภพของตน ๆ<br>
  ได้เห็นความอัศจรรย์ในนภากาศแล้ว<br>
  พากันหัวเราะดังลั่น<br>
  [๒๙] เหล่าภุมมเทวดาที่ประจำอยู่ตามต้นไม้<br>
  และอากาสัฏฐเทวดาที่ประจำอยู่ตามดวงดาว<br>
  ต่างก็มีความยินดีร่าเริงบันเทิงใจ พากันประนมมือนมัสการ<br>
  [๓๐] แม้พวกนาคที่มีอายุยืน มีบุญญาธิการ มีฤทธิ์มาก<br>
  ต่างก็มีความบันเทิงใจ นมัสการ<br>
  บูชาพระศาสดาเป็นผู้สูงสุดแห่งนรชน<br>
  [๓๑] บรรเลงสังคีต ตีกลองกันอยู่ในอากาศกลางเวหา<br>
  เพราะเห็นเหตุอัศจรรย์ในนภากาศ<br>
  [๓๒] เทวดาจำนวนมาก เป่าสังข์ แกว่งบัณเฑาะว์<br>
  เคาะมโหระทึก บรรเลงอยู่ในนภากาศ<br>
  เพราะเห็นความมหัศจรรย์ในนภากาศ<br>
  [๓๓] เป็นความอัศจรรย์หนอไม่เคยปรากฏ<br>
  วันนี้เกิดขนพองสยองเกล้าขึ้นแล้ว<br>
  เราทั้งหลายได้ความสำเร็จประโยชน์ที่ยั่งยืน<br>
  ขณะเราทั้งหลายให้สำเร็จเฉพาะแล้ว’<br>
  [๓๔] เพราะได้สดับคำว่า “พุทโธ”<br>
  เทวดาเหล่านั้นเกิดปีติในขณะนั้น<br>
  ต่างก็ยืนประนมมือกล่าวว่า ‘พุทโธ พุทโธ‘<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๖๐ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  [๓๕] สัตว์ต่าง ๆ ที่อยู่ในฟากฟ้า<br>
  ต่างก็ประนมมือเปล่งเสียงสาธุการดังกระหึ่ม<br>
  และเสียงโห่ร้องบันลือลั่น<br>
  [๓๖] นาคทั้งหลายต่างก็ขับร้อง ประสานเสียง<br>
  ประโคม ปรบขนด ฟ้อนรำ<br>
  และต่างก็โปรยปรายดอกไม้ ๕ สี และดอกมณฑารพ<br>
  ที่เจือด้วยกระแจะจันทน์<br>
  [๓๗] กราบทูลว่า ‘ข้าแต่พระมหาวีระ<br>
  ที่พระยุคลบาทของพระองค์มีจักรลักษณะเป็นรูปธงชัย<br>
  รูปธงปฏาก รูปวชิราวุธ รูปแว่นแก้ว และรูปขอ<br>
  [๓๘] ไม่มีใครเทียบกับพระองค์ได้ในเพราะรูปกาย<br>
  ศีล สมาธิ ปัญญา และวิมุตติ<br>
  อนึ่ง ไม่มีใครเสมอเหมือนกับพระองค์ได้<br>
  ในเพราะการประกาศพระธรรมจักร<br>
  [๓๙] กำลังกายของพญาช้าง ๑๐ เชือก<br>
  เท่ากับกำลังกายตามปกติของพระองค์<br>
  ไม่มีใครเสมอกับพระองค์ด้วยกำลังฤทธิ์<br>
  ทั้งไม่มีใครเสมอเหมือนกับพระองค์ได้<br>
  ในเพราะการประกาศพระธรรมจักร<br>
  [๔๐] ท่านทั้งหลายจงนมัสการพระมหามุนี<br>
  ผู้ประกอบด้วยคุณสมบัติทุกประการ<br>
  ทรงประกอบด้วยองค์คุณทั้งปวง<br>
  ทรงมีพระกรุณา ทรงเป็นที่พึ่งของสัตว์โลกอย่างนี้<br>
  [๔๑] พระองค์ย่อมควรแก่การอภิวาท การสดุดี<br>
  การไหว้ การสรรเสริญ การนมัสการ<br>
  และการบูชาทุกอย่าง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๖๑ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  [๔๒] ข้าแต่พระมหาวีระ บุคคลผู้ประเสริฐที่สุด<br>
  ในบรรดาบุคคลผู้ที่ต้องไหว้<br>
  และบุคคลที่ควรไหว้ทั้งหมดในโลกเช่นกับพระองค์ไม่มี<br>
  [๔๓] พระสารีบุตรผู้มีปัญญามาก<br>
  เป็นผู้ฉลาดในสมาธิและในฌาน ยืนอยู่ที่ภูเขาคิชฌกูฏ<br>
  ได้เห็นพระองค์ ผู้ทรงเป็นผู้นำสัตว์โลก<br>
  [๔๔] มองดูพระองค์ผู้องอาจกว่านรชน<br>
  ผู้งามเหมือนต้นพญาไม้สาละที่มีดอกบานสะพรั่ง<br>
  เหมือนดวงจันทร์ในท้องฟ้า<br>
  และเหมือนดวงอาทิตย์ในยามเที่ยงวัน<br>
  [๔๕] เห็นพระองค์ผู้ทรงเป็นผู้นำสัตว์โลก ผู้เป็นนักปราชญ์<br>
  ซึ่งมีพระรัศมีแวดล้อมอยู่ด้านละวา<br>
  รุ่งเรืองเหมือนต้นพฤกษาประทีป<br>
  งามเด่นเหมือนดวงอาทิตย์ยามรุ่งอรุณ<br>
  [๔๖] พระสารีบุตรได้นิมนต์ภิกษุ ๕๐๐ รูป<br>
  มีกิจอันกระทำแล้ว ผู้คงที่ ผู้เป็นพระขีณาสพ<br>
  ผู้ปราศจากมลทินให้มาประชุมกันในขณะนั้น<br>
  [๔๗] แล้วกล่าวว่า พระชินเจ้าทรงแสดงปาฏิหาริย์<br>
  อันทำสัตว์โลกทั้งผองให้เลื่อมใส<br>
  แม้เราทั้งหลายก็จักไปกราบไหว้พระชินเจ้า ณ ที่นั้น<br>
  [๔๘] มาเถิด เราทั้งปวงจักไปเฝ้าพระชินเจ้า<br>
  ผู้ทรงเป็นผู้นำสัตว์โลก จักทูลถามให้บรรเทาความสงสัย<br>
  [๔๙] ภิกษุผู้มีปัญญารักษาตน สำรวมอินทรีย์เหล่านั้น<br>
  รับคำว่า “สาธุ” แล้วต่างก็ถือบาตรและจีวร<br>
  พากันเข้าไปหา(พระสารีบุตร)อย่างรีบเร่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๖๒ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  [๕๐] พระสารีบุตรผู้มีปัญญามาก<br>
  พร้อมด้วยพระขีณาสพผู้ปราศจากมลทิน<br>
  ผู้ฝึกตนในการฝึกอันยอดเยี่ยม๑ พากันไปเฝ้าด้วยฤทธิ์<br>
  [๕๑] พระสารีบุตรผู้เป็นเจ้าคณะใหญ่อันภิกษุเหล่านั้นแวดล้อม<br>
  เข้าเฝ้าด้วยฤทธิ์ ดังเทวดาลอยมาในฟากฟ้า<br>
  [๕๒] ภิกษุเหล่านั้น ผู้มีวัตรงาม มีความเคารพยำเกรง<br>
  ไม่ไอ ไม่จาม พากันเข้าเฝ้าพระสัมมาสัมพุทธเจ้า<br>
  [๕๓] ครั้นเข้าเฝ้าแล้ว เห็นพระสยัมภูวีรเจ้าผู้ทรงเป็นผู้นำสัตว์โลก<br>
  ลอยเด่นอยู่ในนภากาศเหมือนดวงจันทร์ในฟากฟ้า<br>
  [๕๔] เห็นพระพุทธเจ้า ผู้ทรงเป็นผู้นำสัตว์โลก<br>
  ผู้รุ่งเรืองดังต้นพฤกษาประทีป<br>
  เหมือนสายฟ้าในท้องฟ้า<br>
  และเหมือนดวงอาทิตย์ในยามเที่ยงวัน<br>
  [๕๕] ภิกษุทั้ง ๕๐๐ รูป เห็นพระพุทธเจ้า<br>
  ผู้ทรงเป็นผู้นำสัตว์โลก ดังห้วงน้ำใสแจ๋ว<br>
  และดังปทุมชาติที่กำลังบาน<br>
  [๕๖] ต่างก็ยินดีร่าเริงบันเทิงใจ<br>
  ประนมมือหมอบลงนอบน้อม<br>
  แทบพระยุคลบาทที่มีจักรลักษณะของพระศาสดา<br>
  [๕๗] พระสารีบุตรผู้มีปัญญามาก<br>
  มีผิวพรรณเสมอเหมือนดอกหงอนไก่<br>
  เป็นผู้ฉลาดในสมาธิและในฌาน<br>
  ไหว้พระศาสดาผู้ทรงเป็นผู้นำสัตว์โลก<br>
  [๕๘] พระมหาโมคคัลลานะผู้มีฤทธิ์มาก<br>
  ไม่มีใครเสมอได้ด้วยกำลังฤทธิ์<br><br>เชิงอรรถ :<br>
  ๑ อันยอดเยี่ยม หมายถึงพระอรหัตตผล (ขุ.พุทธ.อ. ๕๐-๕๑/๘๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๖๓ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  มีผิวพรรณเสมอเหมือนดอกอุบลเขียว<br>
  ได้บันลือมา(ด้วยวิสัยแห่งฤทธิ์)<br>
  เหมือนเมฆในฤดูฝนคำรนอยู่<br>
  [๕๙] แม้พระมหากัสสปเถระผู้ผิวพรรณดั่งทองที่หลอมอยู่ในเบ้า<br>
  พระศาสดาทรงสรรเสริญตั้งไว้ว่า<br>
  เป็นผู้เลิศในฝ่ายธุดงค์คุณ<br>
  [๖๐] พระอนุรุทธเถระผู้เป็นเจ้าคณะใหญ่<br>
  เลิศกว่าบรรดาภิกษุทั้งหลายฝ่ายทิพยจักษุ<br>
  เป็นพระญาติผู้ประเสริฐของพระผู้มีพระภาค ยืนอยู่ในที่ไม่ไกล<br>
  [๖๑] พระอุบาลีเถระผู้ฉลาดในอาบัติ อนาบัติ และสเตกิจฉา<br>
  พระศาสดาทรงสรรเสริญตั้งไว้ว่า<br>
  เป็นผู้เลิศในฝ่ายพระวินัย<br>
  [๖๒] พระเถระผู้ฤาษีปรากฏชื่อว่าปุณณมันตานีบุตร<br>
  ผู้รู้แจ้งในอรรถอันละเอียดสุขุม๑<br>
  ประเสริฐกว่าภิกษุทั้งหลายฝ่ายพระธรรมกถึก เป็นหัวหน้าคณะ<br>
  [๖๓] พระมุนีมหาวีระผู้ทรงฉลาดในอุปมา ตัดความสงสัย<br>
  ทรงทราบจิตของท่านเหล่านั้นแล้ว<br>
  จึงตรัสถึงพระคุณของพระองค์ว่า<br>
  [๖๔] สิ่งที่นับไม่ได้ มีที่สุด<br>
  ที่บุคคลรู้ไม่ได้ ๔ อย่าง<br>
  คือ (๑) หมู่สัตว์ (๒) อากาศ (๓) อนันตจักรวาล<br>
  (๔) พระพุทธญาณที่หาประมาณมิได้<br>
  สิ่งเหล่านี้อันใคร ๆ ไม่อาจรู้แจ้งได้<br><br>เชิงอรรถ :<br>
  ๑ รู้แจ้งในอรรถอันสุขุม หมายถึงญาณหยั่งรู้สัจจะ ๔ และนิพพาน ซึ่งนับว่าเป็นประโยชน์ของตน
  (ขุ.เถร.อ.<br>
  ๑/๔/๕๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๖๔ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  [๖๕] การที่เราจะแสดงฤทธิ์นี้ จะอัศจรรย์อะไรในโลกเล่า<br>
  เพราะความอัศจรรย์ที่ทำให้เกิดขนพองสยองเกล้าอย่างอื่น<br>
  ยังมีอยู่อีกมากมาย<br>
  [๖๖] ในกาลใด เราเป็นเทพอยู่ในสวรรค์ชั้นดุสิต<br>
  ในกาลนั้น เรามีชื่อว่าสันดุสิตเทพบุตร<br>
  เทวดาในหมื่นจักรวาล ได้มาประชุมกันแล้ว<br>
  ประนมมือกล่าวอัญเชิญเราว่า<br>
  [๖๗] ข้าแต่พระมหาวีระ<br>
  บัดนี้ ถึงเวลาสมควรของพระองค์แล้ว<br>
  ขอเชิญพระองค์เสด็จอุบัติในพระครรภ์มารดา<br>
  ตรัสรู้อมตบทช่วยสัตว์โลกพร้อมทั้งเทวโลก<br>
  ให้ข้ามพ้น(สังสารวัฏ)เถิด<br>
  [๖๘] ขณะเมื่อเราจุติจากสวรรค์ชั้นดุสิตลงสู่ครรภ์นั้น<br>
  โลกธาตุมีหมื่นจักรวาล แผ่นดินก็ไหว<br>
  [๖๙] ขณะเมื่อเรามีความรู้สึกตัว ประสูติจากพระครรภ์มารดานั้น<br>
  ทวยเทพก็พากันสาธุการ หมื่นจักรวาลก็ไหว<br>
  [๗๐] ในการก้าวลงสู่พระครรภ์มารดา<br>
  และในการประสูติ ไม่มีใครเสมอด้วยเรา<br>
  เราเป็นผู้ประเสริฐที่สุดในการตรัสรู้<br>
  และในการประกาศพระธรรมจักร<br>
  [๗๑] โอ ! ความอัศจรรย์ได้มีในโลก<br>
  เพราะพระพุทธเจ้าทรงพระคุณมาก<br>
  โลกธาตุมีหมื่นจักรวาลไหว ๖ ครั้ง<br>
  มีรัศมีสว่างจ้า น่าอัศจรรย์ขนพองสยองเกล้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๖๕ }</span></p><hr><p>
  พระสุตตันตปิฎก ขุททกนิกาย พุทธวงศ์ ๑. รตนจังกมนกัณฑ์<br>
  [๗๒] ก็สมัยนั้น พระผู้มีพระภาคชินเจ้า<br>
  ผู้เจริญที่สุดในโลก ทรงองอาจกว่านรชน<br>
  เสด็จจงกรมด้วยพระฤทธิ์ แสดงให้มนุษย์พร้อมทั้งเทวโลกเห็น<br>
  [๗๓] พระศาสดาผู้ทรงเป็นผู้นำสัตว์โลก<br>
  เสด็จจงกรมอยู่ ในที่จงกรมนั่นเอง<br>
  ตรัสธรรมีกถา ไม่เสด็จกลับในระหว่าง<br>
  เหมือนเสด็จจงกรมอยู่ในที่จงกรมเพียง ๔ ศอก<br>
  [๗๔] พระสารีบุตรผู้มีปัญญามาก<br>
  เป็นผู้ฉลาดในสมาธิและฌาน<br>
  ถึงความบริบูรณ์ด้วยปัญญา<br>
  ได้ทูลถามพระศาสดาผู้ทรงเป็นผู้นำสัตว์โลกว่า<br>
  [๗๕] ข้าแต่พระมหาวีระ เป็นผู้สูงสุดแห่งนรชน<br>
  อภินิหารของพระองค์เป็นเช่นไร<br>
  ข้าแต่พระวีรเจ้า พระองค์ทรงปรารถนา<br>
  พระโพธิญาณอันสูงสุดในกาลไร<br>
  [๗๖] ทาน ศีล เนกขัมมะ ปัญญา วิริยะ ขันติ<br>
  สัจจะ และอธิษฐานเป็นเช่นไร เมตตาและอุเบกขาเป็นเช่นไร<br>
  [๗๗] ข้าแต่พระมหาวีระ ผู้ทรงเป็นผู้นำสัตว์โลก<br>
  บารมี ๑๐ เป็นอย่างไร อุปบารมี ๑๐ เต็มได้อย่างไร<br>
  และปรมัตถบารมี ๑๐ เต็มได้อย่างไร<br>
  เพราะทรงอธิษฐานกรรมอะไร เป็นอธิบดีได้อย่างไร<br>
  มีบารมีได้อย่างไร นักปราชญ์เป็นเช่นไร ในโลก<br>
  เมตตา กรุณา มุทิตา และอุเบกขาเป็นเช่นไร<br>
  พระองค์ทรงบำเพ็ญพุทธการกธรรม<br>
  (ธรรมที่กระทำความเป็นพระพุทธเจ้า)<br>
  ให้บริบูรณ์สิ้นเชิงได้อย่างไร’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๖๖ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  [๗๘] พระศาสดา ผู้มีพระสุรเสียงไพเราะดังเสียงนกการเวก<br>
  อันพระสารีบุตรนั้นทูลถามแล้ว ทรงพยากรณ์ให้เย็นใจ<br>
  และทรงทำมนุษยโลกพร้อมทั้งเทวโลกให้ร่าเริง<br>
  [๗๙] พระศาสดาทรงประกาศประโยชน์เกื้อกูลแก่สัตว์โลก<br>
  ที่พระพุทธชินเจ้าในอดีตทรงแสดงไว้ ทรงชมเชย<br>
  ที่นำสืบ ๆ กันมาของพระพุทธเจ้า<br>
  ด้วยพระพุทธญาณที่ไปตามปุพเพนิวาสานุสสติญาณ<br>
  ในโลกพร้อมทั้งเทวโลกว่า<br>
  [๘๐] ท่านทั้งหลายจงทำจิตให้เกิดปีติปราโมทย์<br>
  ให้บรรเทาลูกศรคือความเศร้าโศก ให้ได้สมบัติทั้งปวงแล้วจงฟังเรา<br>
  [๘๑] ท่านทั้งหลายจงดำเนินไปตามมรรคที่ย่ำยีความเมา<br>
  บรรเทาความเศร้าโศก เปลื้องตนจากสงสาร<br>
  เป็นที่สิ้นทุกข์ทั้งปวง โดยความเคารพเถิด<br>
  รตนจังกมนกัณฑ์ จบ</p>
<p> ๒. สุเมธกถา<br>
  ว่าด้วยสุเมธพุทธเจ้า<br>
  [๑] ใน ๔ อสงไขย ๑๐๐,๐๐๐ กัป<br>
  มีนครหนึ่งชื่อว่าอมระ เป็นนครที่น่าชม น่ารื่นรมย์ใจ<br>
  [๒] เป็นนครที่สมบูรณ์ด้วยข้าว น้ำ<br>
  ไม่ว่างเว้นจากเสียง ๑๐ ประการ<br>
  คือ เสียงช้าง เสียงม้า เสียงกลอง เสียงสังข์<br>
  เสียงรถ(เสียงตะโพน เสียงพิณ เสียงเพลงขับ เสียงฉิ่ง)<br>
  และเสียงเชื้อเชิญด้วยของกินและเครื่องดื่มว่า<br>
  เชิญท่านเคี้ยวกิน เชิญท่านดื่ม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๖๗ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  [๓] เป็นนครที่สมบูรณ์ด้วยองค์คุณทั้งปวง<br>
  ประกอบด้วยการงานทุกอย่าง<br>
  สมบูรณ์ด้วยรัตนะ ๗ ประการ<br>
  คับคั่งไปด้วยหมู่ชนต่าง ๆ<br>
  เป็นนครที่อุดมสมบูรณ์เหมือนเทพนคร<br>
  เป็นที่อยู่ของผู้มีบุญ<br>
  [๔] เราเป็นพราหมณ์นามว่าสุเมธะ<br>
  อยู่ในกรุงอมรวดี สั่งสมทรัพย์ไว้หลายโกฏิ<br>
  มีทรัพย์สมบัติและธัญญาหารมากมาย<br>
  [๕] เป็นผู้คงแก่เรียน ทรงจำมนตร์ จบไตรเพท<br>
  ถึงความสำเร็จในคัมภีร์ทำนายลักษณะ๑<br>
  และอิติหาสะ๒และในธรรมของตน<br>
  [๖] นั่งอยู่ในที่สงัด คิดอย่างนี้ว่า<br>
  การเกิดในภพใหม่ และการแตกไปแห่งสรีระเป็นทุกข์<br>
  ความหลงตายเป็นทุกข์ ชีวิตถูกชราย่ำยี<br>
  [๗] ก็ครั้งนั้น เรามีความเกิด ความแก่<br>
  ความป่วยไข้เป็นธรรมดา<br>
  เราจักแสวงหาพระนิพพาน<br>
  ที่ไม่แก่ ไม่ตาย เป็นแดนเกษม<br>
  [๘] เอาเถิด เราควรเป็นผู้ไม่มีความห่วงใย<br>
  ไม่มีความต้องการ ละทิ้งร่างกายที่เปื่อยเน่า<br>
  เต็มไปด้วยซากศพต่าง ๆ นี้ไปเสีย<br>
  [๙] มรรคนั้นไม่อาจจะไม่เป็นเหตุ มรรคนั้นที่มีอยู่ก็จักมี<br>
  เราจักแสวงหามรรคนั้น เพื่อหลุดพ้นไปจากภพ<br><br>เชิงอรรถ :<br>
  ๑ ทำนายลักษณะ หมายถึงทำนายลักษณะหญิง ลักษณะชาย ลักษณะมหาบุรุษ (ขุ.พุทฺธ.อ.
  ๕/๑๐๘)<br>
  ๒ อิติหาสะ หมายถึงคัมภีร์พิเศษ ซึ่งเป็นคัมภีร์เก่าแก่ของพราหมณ์ว่าด้วยคำพูดว่าเป็นเช่นนี้
  (ขุ.พุทฺธ.อ<br>
  ๕/๑๐๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๖๘ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  [๑๐] เมื่อความทุกข์มี ชื่อว่าความสุขก็ต้องมีฉันใด<br>
  เมื่อภพมีอยู่ วิภพ๑ก็จำต้องปรารถนา ฉันนั้น<br>
  [๑๑] เมื่อความร้อนมี ความเย็นอย่างอื่นก็ต้องมีฉันใด<br>
  เมื่อไฟ ๓๒ อย่างมีอยู่<br>
  นิพพาน(ความดับ)ก็จำต้องปรารถนา ฉันนั้น<br>
  [๑๒] เมื่อความชั่วมี แม้ความดีก็ต้องมี ฉันใด<br>
  เมื่อความเกิดมีอยู่ ความไม่เกิดก็จำต้องปรารถนา ฉันนั้น<br>
  [๑๓] บุรุษผู้ตกไปในหลุมคูถเห็นสระน้ำเต็ม<br>
  ไม่เข้าไปยังสระน้ำนั้น นั้นไม่ใช่ความผิดของสระน้ำ ฉันใด<br>
  [๑๔] เมื่อสระน้ำอมฤต๓มีอยู่ บุคคลไม่แสวงหาสระน้ำนั้น<br>
  อันเป็นที่ชำระมลทินคือกิเลส<br>
  นั้นก็ไม่ใช่ความผิดของสระน้ำอมฤต ฉันนั้น<br>
  [๑๕] เมื่อทางไปมีอยู่ บุรุษนั้นถูกข้าศึกปิดล้อมไม่ยอมหนีไป<br>
  นั้นไม่ใช่ความผิดของหนทาง ฉันใด<br>
  [๑๖] เมื่อทางเกษมมีอยู่ บุคคลถูกกิเลสปิดล้อม<br>
  ไม่แสวงหาทางนั้น นั้นก็ไม่ใช่ความผิดของทางอันเกษม ฉันนั้น<br>
  [๑๗] คนป่วย เมื่อหมอมีอยู่ ก็ไม่ให้หมอเยียวยา<br>
  ความป่วยไข้นั้น นั้นไม่ใช่ความผิดของหมอ ฉันใด<br>
  [๑๘] คนมีทุกข์ถูกความป่วยไข้คือกิเลสเบียดเบียน<br>
  ไม่แสวงหาอาจารย์ นั้นก็ไม่ใช่ความผิดของอาจารย์ผู้แนะนำ<br><br>เชิงอรรถ :<br>
  ๑ วิภพ หมายถึงธรรมที่ไม่ให้เกิด (ขุ.พุทธ.อ. ๑๐/๑๑๐)<br>
  ๒ ไฟ ๓ หมายถึงไฟคือราคะ โทสะ และโมหะ (ที.ปา. (แปล) ๑๑/๓๐๕/๒๖๘)<br>
  ๓ สระน้ำอมฤต ในที่นี้หมายถึงนิพพาน ( ขุ.พุทฺธ.อ. ๑๔/๑๑๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๖๙ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  เอาเถิดเราควรเป็นผู้ไม่มีความห่วงใย<br>
  ไม่มีความต้องการ ละทิ้งร่างกายที่เปื่อยเน่า<br>
  เต็มไปด้วยซากศพต่าง ๆ นี้ไปเสีย ฉันนั้น<br>
  [๑๙] คนปลดเปลื้องซากศพที่น่ารังเกียจที่ผูกไว้ที่คอแล้ว<br>
  ไปอยู่เป็นสุขอย่างเสรีตามลำพังตน ฉันใด<br>
  [๒๐] เราไม่มีความห่วงใย ไม่มีความต้องการ<br>
  ละทิ้งร่างกายที่เปื่อยเน่าเป็นที่รวมซากศพต่าง ๆ นี้ไปเสีย ฉันนั้น<br>
  [๒๑] คนชายหญิงถ่ายอุจจาระลงในส้วม<br>
  แล้วละทิ้งส้วมไปไม่มีความห่วงใย ไม่มีความต้องการ ฉันใด<br>
  [๒๒] เราจักละทิ้งร่างกายที่เต็มไปด้วยซากศพต่าง ๆ นี้ไปเสีย<br>
  ดุจคนถ่ายอุจจาระ(ลงในส้วม) แล้วละทิ้งส้วมไป ฉันนั้น<br>
  [๒๓] เจ้าของเรือทิ้งเรือที่คร่ำคร่า ชำรุด น้ำไหลเข้าได้ไป<br>
  อย่างไม่มีความห่วงใย ไม่มีความต้องการ ฉันใด<br>
  [๒๔] เราจักละทิ้งร่างกายนี้ที่มีทวาร ๙<br>
  มีของไม่สะอาดไหลออกอยู่เป็นนิตย์ไปเสีย<br>
  ดุจเจ้าของเรือละทิ้งเรือที่คร่ำคร่าไป ฉันนั้น<br>
  [๒๕] บุรุษนำสิ่งของมีค่าไปกับพวกโจร<br>
  เห็นภัยคือการถูกปล้นสิ่งของจึงละทิ้ง(โจร)ไปเสีย ฉันใด<br>
  [๒๖] กายนี้ก็ฉันนั้นเหมือนกัน เปรียบเสมอด้วยมหาโจร<br>
  เราจักละกายนี้ไปเพราะกลัวแต่การปล้นกุศลธรรม ฉันนั้น<br>
  [๒๗] ครั้นเราคิดอย่างนี้แล้ว ได้ให้ทรัพย์หลายร้อยโกฏิ<br>
  แก่คนมีที่พึ่งและไม่มีที่พึ่งแล้วเข้าไปยังภูเขาหิมพานต์<br>
  [๒๘] ในที่ไม่ไกลจากภูเขาหิมพานต์ มีภูเขาลูกหนึ่งชื่อธรรมิกะ<br>
  เราสร้างอาศรมอย่างดี สร้างบรรณศาลาอย่างดีไว้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๗๐ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  [๒๙] ในที่นั้น เราสร้างที่จงกรมซึ่งเว้นโทษ ๕ ประการ๑<br>
  เป็นที่นำมาซึ่งอภิญญาพละประกอบด้วยคุณ ๘ ประการ ๒<br>
  [๓๐] ละทิ้งผ้าสาฎกซึ่งประกอบด้วยโทษ ๙ ประการ๓เสีย<br>
  แล้วนุ่งผ้าคากรอง(ผ้าเปลือกไม้) ซึ่งประกอบด้วยคุณ ๑๒ ประการ<br>
  [๓๑] เราละทิ้งบรรณศาลาที่ประกอบไปด้วยโทษ ๘ ประการ๔เสีย<br>
  เข้าไปอาศัยโคนต้นไม้ซึ่งประกอบด้วยคุณ ๑๐ ประการ๕<br>
  [๓๒] เราละทิ้งข้าวเปลือกที่หว่านไว้ ปลูกไว้เสียโดยไม่เหลือ<br>
  บริโภคผลไม้ที่หล่นเองซึ่งประกอบด้วยคุณหลายอย่าง<br>
  [๓๓] ในที่นั้น เราบำเพ็ญความเพียรอยู่ในที่นั่งที่ยืนและที่จงกรม<br>
  ภายในเวลา ๗ วัน ก็ได้บรรลุอภิญญาพละ<br>
  [๓๔] เมื่อเราบรรลุถึงความสำเร็จ<br>
  มีความชำนาญในศาสนาอย่างนี้แล้ว<br>
  พระชินเจ้าพระนามว่าทีปังกร ทรงเป็นผู้นำสัตว์โลก<br>
  เสด็จอุบัติขึ้นแล้ว<br>
  [๓๕] ในขณะที่พระชินเจ้าทรงปฏิสนธิ ประสูติ ตรัสรู้<br>
  และแสดงธรรม เราเป็นผู้เปี่ยมด้วยความยินดีในฌาน<br>
  จึงไม่ได้เห็นนิมิต ๔ ประการ<br><br>เชิงอรรถ :<br>
  ๑ โทษ ๕ ประการ คือ (๑) ที่แข็งกระด้างขรุขระ (๒) มีต้นไม้อยู่ภายใน (๓) มีกอไม้ปกคลุม
  (๔) แคบเกินไป<br>
  (๕) กว้างเกินไป (ขุ.พุทธ.อ. ๒๙/๑๑๗)<br>
  ๒ ประกอบด้วยคุณ ๘ ประการ หมายถึงประกอบด้วยสุขของสมณะ ๘ ประการ (๑) มีจิตเป็นสมาธิ<br>
  (๒) บริสุทธิ์ (๓) ผุดผ่อง (๔) ไม่มีกิเลสยียวน (๕) ปราศจากกิเลส ที่เป็นเหตุให้เศร้าหมอง
  (๖) อ่อนโยน<br>
  (๗) ควรแก่การงาน (๘) ตั้งขึ้นไม่หวั่นไหว (ขุ.พุทฺธ.อ. ๒๙/๑๑๗)<br>
  ๓ ขุ.พุทฺธ.อ. ๓๐/๑๑๘<br>
  ๔ ขุ.พุทฺธ.อ. ๓๐/๑๑๘<br>
  ๕ ขุ.พุทฺธ.อ. ๓๑/๑๑๙<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๗๑ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  [๓๖] ในแคว้นปัจจันตประเทศ ชนทั้งหลาย<br>
  ทูลนิมนต์พระตถาคตแล้ว มีใจยินดี<br>
  ช่วยกันแผ้วถางทางสำหรับพระตถาคตเสด็จดำเนินมา<br>
  [๓๗] ครั้งนั้น เราออกจากอาศรมของตนแล้ว<br>
  สลัดผ้าคากรอง เหาะไปในท้องฟ้า<br>
  [๓๘] เห็นหมู่ชนผู้มีจิตโสมนัส ยินดีร่าเริงบันเทิงใจ<br>
  จึงลงจากท้องฟ้ามาถามมนุษย์ทั้งหลายในขณะนั้นว่า<br>
  [๓๙] มหาชนผู้มีจิตโสมนัส ยินดีร่าเริงบันเทิงใจ<br>
  ช่วยกันแผ้วถางทางสำหรับเดินเพื่อใคร<br>
  [๔๐] ชนเหล่านั้นถูกเราถามแล้วบอกว่า<br>
  ‘พระพุทธชินเจ้าผู้ยอดเยี่ยม พระนามว่าทีปังกร<br>
  ทรงเป็นผู้นำสัตว์โลก เสด็จอุบัติขึ้นในโลกแล้ว<br>
  ชนทั้งหลายช่วยกันแผ้วถางทางสำหรับเสด็จดำเนินเพื่อพระองค์’<br>
  [๔๑] เดี๋ยวนั้น ปีติเกิดแก่เราเพราะได้ฟังคำว่า ‘พุทโธ‘<br>
  เราจึงกล่าวประกาศความโสมนัสว่า ‘พุทโธ พุทโธ‘<br>
  [๔๒] เราทั้งยินดี ทั้งตื้นตันใจ ยืนคิดอยู่ ณ ที่นั้นว่า<br>
  ‘เราจักปลูกพืชคือบุญลงในที่นี้ ขณะอย่าได้ล่วงเลยไป’<br>
  [๔๓] แล้วกล่าวว่า ‘ถ้าท่านทั้งหลายช่วยกันแผ้วถางทางเพื่อพระพุทธเจ้า<br>
  ขอจงให้โอกาสหนึ่งแก่ข้าพเจ้า<br>
  แม้ข้าพเจ้าก็จะช่วยแผ้วถางทางสำหรับเสด็จดำเนิน’<br>
  [๔๔] ครั้งนั้น ชนเหล่านั้นได้ให้โอกาสแก่เราเพื่อการแผ้วถางทาง<br>
  เราแผ้วถางทางไปพลางคิดไปพลางว่า ‘พุทโธ พุทโธ‘<br>
  [๔๕] เมื่อโอกาสของเรายังไม่ทันเสร็จ<br>
  พระชินมหามุนีพระนามว่าทีปังกร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๗๒ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  กับพระขีณาสพ ๔๐๐,๐๐๐ รูป<br>
  ผู้ได้อภิญญา ๖ ผู้คงที่ ปราศจากมลทินก็เสด็จมาถึงทาง<br>
  [๔๖] การต้อนรับย่อมเป็นไป คนเป็นอันมากประโคมกลองเภรี<br>
  เทวดาและมนุษย์ต่างก็มีความชื่นชม เปล่งเสียงสาธุการ<br>
  [๔๗] เทวดาก็เห็นมนุษย์ มนุษย์ก็เห็นเทวดา<br>
  ทั้ง ๒ พวกนั้น พากันประนมมือเดินตามพระตถาคต<br>
  [๔๘] เทวดาทั้งหลายนำดนตรีทิพย์มาประโคม<br>
  มนุษย์ทั้งหลายนำดนตรีมนุษย์มาประโคม<br>
  ทั้ง ๒ พวกนั้นพากันประโคม<br>
  [๔๙] เทพผู้อยู่ในนภากาศ<br>
  ต่างก็โปรยปรายดอกมณฑารพ ดอกปทุม<br>
  ดอกปาริฉัตตกะอันเป็นทิพย์ลงมายังทิศน้อยทิศใหญ่<br>
  [๕๐] และโปรยปรายกระแจะจันทน์ และของหอมอย่างดี<br>
  ล้วนแต่เป็นของทิพย์ลงมายังทิศน้อยทิศใหญ่<br>
  [๕๑] มนุษย์ทั้งหลายผู้อยู่บนพื้นดิน ต่างก็โปรยปรายดอกจำปา<br>
  ดอกสน กระทุ่ม ดอกกากะทิง<br>
  ดอกบุนนาค ดอกการะเกดลงมายังทิศน้อยทิศใหญ่<br>
  [๕๒] เราสยายผมแล้วลาดผ้าคากรอง<br>
  และหนังสัตว์ลงบนเปือกตม<br>
  แล้วนอนคว่ำหน้าลงที่นั้น<br>
  [๕๓] ด้วยคิดว่า ‘พระพุทธเจ้าพร้อมทั้ง(สาวก)ผู้เป็นศิษย์<br>
  จงเหยียบเราเสด็จไปเถิด อย่าทรงเหยียบเปือกตมนั้นเลย<br>
  ข้อนั้นจักเป็นประโยชน์เกื้อกูลแก่เรา’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๗๓ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  [๕๔] เมื่อเรานอนอยู่ที่พื้นดิน มีความคิดอย่างนี้ว่า<br>
  เราเมื่อต้องการอยู่ ก็พึงเผากิเลสเราได้ ในวันนี้<br>
  [๕๕] (แต่)จะมีประโยชน์อะไรแก่เรา<br>
  ที่จะรู้แจ้งพระธรรมในศาสนานี้ โดยเพศที่คนอื่นไม่รู้จัก<br>
  เราจักบรรลุพระสัพพัญญุตญาณ พ้นแล้ว<br>
  พึงปลดเปลื้องมนุษย์พร้อมทั้งเทวดา<br>
  [๕๖] จะมีประโยชน์อะไรแก่เรา<br>
  ที่เป็นผู้ชายเห็นกำลังความสามารถ<br>
  จะข้ามพ้นแต่เพียงผู้เดียว<br>
  เราจักบรรลุพระสัพพัญญุตญาณ<br>
  ช่วยมนุษยโลกพร้อมทั้งเทวโลกให้ข้ามพ้นด้วย<br>
  [๕๗] ด้วยอธิการ(คือกุศลอันยิ่งใหญ่) นี้<br>
  ที่เราได้ทำแล้วในพระพุทธเจ้า ทรงเป็นสูงสุดแห่งบุรุษ<br>
  เราจะบรรลุพระสัพพัญญุตญาณ<br>
  จะช่วยหมู่ชนเป็นอันมากให้ข้ามพ้น<br>
  [๕๘] เราจักตัดกระแสสังสารวัฏ๑ ทำลายภพทั้ง ๓๒<br>
  แล้วขึ้นสู่ธรรมนาวา๓(เรือคือธรรม)<br>
  ช่วยมนุษยโลกพร้อมทั้งเทวโลกให้ข้ามพ้น<br>
  [๕๙] อภินิหารย่อมสำเร็จได้เพราะธรรม ๘ ประการ<br>
  ประชุมพร้อมกัน คือ ความเป็นมนุษย์ ๑<br>
  ความสมบูรณ์ด้วยบุรุษเพศ ๑<br><br>เชิงอรรถ :<br>
  ๑ กระแสสังสารวัฏ ในที่นี้หมายถึง กำเนิด คติ วิญญาณฐิติ สัตตาวาส ๙ หรือกระแสตัณหา
  (ขุ.พุทฺธ.อ.<br>
  ๕๘/๑๓๙)<br>
  ๒ ภพทั้ง ๓ ได้แก่ กามภพ รูปภพ อรูปภพ (ขุ.พุทฺธ.อ. ๕๘/๑๓๙)<br>
  ๓ ธรรมนาวา ได้แก่ อริยมรรคประกอบด้วยองค์ ๘ (ขุ.พุทฺธ.อ. ๕๘/๑๓๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๗๔ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  เหตุที่จะทำให้สำเร็จพระอรหันต์ได้ในชาตินั้น ๑<br>
  การได้เห็นพระศาสดา ๑ การบรรพชา ๑<br>
  ความถึงพร้อมแห่งคุณ(คือสมาบัติ ๘ และอภิญญา ๕) ๑<br>
  อธิการคือการทำให้ยิ่ง ๑ ความเป็นผู้มีฉันทะ ๑<br>
  [๖๐] พระพุทธเจ้าพระนามว่าทีปังกร<br>
  ผู้ทรงรู้แจ้งโลก สมควรรับเครื่องบูชา<br>
  ประทับยืนอยู่เหนือศีรษะเรา ตรัสพระดำรัสนี้ว่า<br>
  [๖๑] ‘เธอทั้งหลายจงดูชฎิลดาบสนี้ ผู้มีตบะแก่กล้า<br>
  ในกัปอันประมาณมิได้นับจากกัปนี้ไป<br>
  เขาจักเป็นพระพุทธเจ้าในโลก<br>
  [๖๒] พระตถาคตได้เสด็จออกจากกรุงกบิลพัสดุ์ที่น่ารื่นรมย์<br>
  ทรงเริ่มตั้งความเพียรบำเพ็ญทุกรกิริยา<br>
  [๖๓] พระตถาคตจักประทับนั่งที่โคนต้นอชปาลนิโครธ<br>
  ทรงรับข้าวปายาสในที่นั้นแล้ว<br>
  เสด็จไปยังแม่น้ำเนรัญชรา<br>
  [๖๔] พระชินเจ้าพระองค์นั้น จักเสวยข้าวปายาส<br>
  ที่ริมฝั่งแม่น้ำเนรัญชรา แล้วเสด็จไปที่โคนต้นโพธิ์<br>
  ตามหนทางอันประเสริฐที่ตกแต่งไว้แล้ว<br>
  [๖๕] จากนั้น พระองค์ผู้มีพระยศยิ่งใหญ่<br>
  จักทำประทักษิณโพธิมัณฑ์อันยอดเยี่ยมแล้ว<br>
  ตรัสรู้ที่โคนต้นอัสสัตถพฤกษ์<br>
  [๖๖] พระมารดาผู้ให้กำเนิดพระชินเจ้าพระองค์นี้<br>
  จักมีพระนามว่ามายา พระบิดาจักมีพระนามว่าสุทโธทนะ<br>
  พระชินเจ้าพระองค์นี้จักมีพระนามว่าโคดม<br>
  [๖๗] พระโกลิตเถระและพระอุปติสสเถระ<br>
  ผู้ไม่มีอาสวะ สิ้นราคะ มีจิตสงบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๗๕ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  ตั้งมั่นดี จักเป็นพระอัครสาวก<br>
  พระเถระนามว่าอานนท์ จักเป็นพระอุปัฏฐาก<br>
  บำรุงพระชินเจ้าพระองค์นี้<br>
  [๖๘] พระเขมาเถรีและพระอุบลวรรณาเถรี<br>
  ผู้ไม่มีอาสวะ สิ้นราคะ มีจิตสงบ<br>
  ตั้งมั่นดี จักเป็นพระอัครสาวิกา<br>
  ต้นไม้เป็นที่ตรัสรู้ของพระผู้มีพระภาคพระองค์นั้น<br>
  ชาวโลกเรียกว่า ต้นอัสสัตถพฤกษ์<br>
  [๖๙] จิตตคหบดีอุบาสกและหัตถกคหบดีอุบาสก<br>
  ชาวเมืองอาฬวี จักเป็นอัครอุปัฏฐาก<br>
  นันทมารดาอุบาสิกาและอุตตราอุบาสิกา<br>
  จักเป็นอัครอุปัฏฐายิกา<br>
  พระโคดมผู้มียศพระองค์นั้นจักมีพระชนมายุประมาณ ๑๐๐ ปี’<br>
  [๗๐] เทวดาและมนุษย์ได้ฟังพระดำรัสนี้<br>
  ของพระพุทธเจ้าผู้ไม่มีใครเสมอเหมือน<br>
  ผู้แสวงหาคุณอันยิ่งใหญ่แล้ว<br>
  ต่างก็มีความชื่นชมกล่าวว่า<br>
  ท่านผู้นี้เป็นหน่อพุทธางกูร’<br>
  [๗๑] สัตว์ทั้งหลายในหมื่นจักรวาลพร้อมทั้งเทวดา<br>
  ต่างก็เปล่งเสียงโห่ร้องปรบมือ ร่าเริง<br>
  ประนมมือนมัสการว่า<br>
  [๗๒] ‘ถ้าเราทั้งหลายจักพลาดศาสนาของพระโลกนาถพระองค์นี้<br>
  เราทั้งหลายก็จักพร้อมหน้าหน่อพุทธางกูรนี้ในอนาคตกาล<br>
  [๗๓] มนุษย์ทั้งหลายเมื่อจะข้ามแม่น้ำ พลาดท่าเฉพาะหน้าแล้ว<br>
  ก็ยึดเอาท่าถัดไปจึงข้ามแม่น้ำใหญ่ไป ฉันใด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๗๖ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  [๗๔] เราทั้งหมดก็ฉันนั้นเหมือนกัน<br>
  ถ้าพลาดพระชินเจ้าพระองค์นี้<br>
  ก็จักพร้อมหน้าหน่อพุทธางกูรนี้ในอนาคตกาล<br>
  [๗๕] พระพุทธเจ้าพระนามว่าทีปังกร ผู้ทรงรู้แจ้งโลก<br>
  สมควรรับเครื่องบูชา<br>
  ทรงประกาศกรรมของเราแล้ว<br>
  ทรงยกพระบาทเบื้องขวาขึ้น<br>
  [๗๖] สาวกของพระชินเจ้าที่อยู่ในที่นั้น<br>
  ได้ทำประทักษิณเราทุก ๆ องค์<br>
  เทวดา มนุษย์ อสูร ยักษ์ อภิวาทเราแล้ว พากันหลีกไป<br>
  [๗๗] ครั้งนั้น เมื่อพระพุทธเจ้าพระนามว่าทีปังกร<br>
  ทรงเป็นผู้นำสัตว์โลก พร้อมทั้งพระสงฆ์ล่วงคลองจักษุเราไป<br>
  เราลุกขึ้นจากการนอนแล้ว นั่งขัดสมาธิอยู่<br>
  [๗๘] เราสำราญใจด้วยความสุข บันเทิงใจด้วยความปราโมทย์<br>
  และดื่มด่ำด้วยปีติ นั่งขัดสมาธิอยู่ในกาลนั้น<br>
  [๗๙] ครั้งนั้น เรานั่งขัดสมาธิแล้วคิดอย่างนี้ว่า<br>
  ‘เราเป็นผู้มีความชำนาญในฌาน ถึงความสำเร็จอภิญญา<br>
  [๘๐] ในโลกธาตุมีหมื่นจักรวาล ไม่มีฤาษีผู้เสมอกับเรา<br>
  ในธรรมคือฤทธิ์ ก็ไม่มีใครเสมอกับเรา เราได้สุขเช่นนี้’<br>
  [๘๑] ขณะที่เรานั่งขัดสมาธิอยู่<br>
  เทวดาผู้สถิตอยู่ในโลกธาตุมีหมื่นจักรวาล<br>
  พากันเปล่งเสียงอย่างกึกก้องว่า<br>
  ‘ท่านจักเป็นพระพุทธเจ้าแน่นอน<br>
  [๘๒] นิมิตเหล่าใดที่เคยปรากฏ<br>
  ในขณะที่พระโพธิสัตว์ทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๗๗ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  นั่งขัดสมาธิอย่างประเสริฐ<br>
  นิมิตเหล่านั้นก็ปรากฏในวันนี้<br>
  [๘๓] ความหนาวก็บำราศไป และความร้อนก็สงบ<br>
  นิมิตเหล่านั้นปรากฏในวันนี้<br>
  ท่านจักเป็นพระพุทธเจ้าแน่นอน<br>
  [๘๔] โลกธาตุมีหมื่นจักรวาล ปราศจากเสียง<br>
  หมดความวุ่นวาย นิมิตเหล่านั้นปรากฏในวันนี้<br>
  ท่านจักเป็นพระพุทธเจ้าแน่นอน<br>
  [๘๕] ลมพายุไม่พัด แม่น้ำทั้งหลายก็ไม่ไหล<br>
  นิมิตเหล่านั้นปรากฏในวันนี้<br>
  ท่านจักเป็นพระพุทธเจ้าแน่นอน<br>
  [๘๖] ดอกไม้ทั้งหลาย ทั้งที่เป็นพันธุ์ไม้บก<br>
  และพันธุ์ไม้น้ำทุกชนิดต่างก็ผลิดอกในขณะนั้น<br>
  แม้ในวันนี้ดอกไม้เหล่านั้นก็บานหมดทุกดอก<br>
  ท่านจักเป็นพระพุทธเจ้าแน่นอน<br>
  [๘๗] ไม้เถาหรือไม้ต้นต่างก็เผล็ดผลแล้วในขณะนั้น<br>
  แม้ในวันนี้ ไม้ผลเหล่านั้นก็เผล็ดผลแล้วทุกต้น<br>
  ท่านจักเป็นพระพุทธเจ้าแน่นอน<br>
  [๘๘] รัตนะทั้งหลายที่อยู่ในอากาศ<br>
  และที่อยู่บนพื้นดินสว่างไสวแล้วในขณะนั้น<br>
  แม้ในวันนี้ รัตนะเหล่านั้นก็สว่างไสว<br>
  ท่านจักเป็นพระพุทธเจ้าแน่นอน<br>
  [๘๙] ดนตรีทั้งหลาย ทั้งที่เป็นของมนุษย์<br>
  และเป็นของทิพย์ ต่างก็บรรเลงขึ้นแล้วในขณะนั้น<br>
  แม้ในวันนี้ ดนตรีทั้ง ๒ อย่างนั้นก็บรรเลง<br>
  ท่านจักเป็นพระพุทธเจ้าแน่นอน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๗๘ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  [๙๐] ทิพยบุปผชาติอันวิจิตร ต่างก็ตกลงจากท้องฟ้าในขณะนั้น<br>
  แม้ในวันนี้ ทิพยบุปผชาติเหล่านั้นก็ปรากฏ<br>
  ท่านจักเป็นพระพุทธเจ้าแน่นอน<br>
  [๙๑] มหาสมุทรย่อมกระฉ่อน โลกธาตุมีหมื่นจักรวาลก็ไหว<br>
  แม้ในวันนี้ ทั้ง ๒ นั้น(มหาสมุทรและโลกธาตุ)ก็บันลือลั่น<br>
  ท่านจักเป็นพระพุทธเจ้าแน่นอน<br>
  [๙๒] ไฟนรกนับหมื่นดวงก็ดับลงในขณะนั้น<br>
  แม้ในวันนี้ ไฟนรกนั้นก็ดับแล้ว<br>
  ท่านจักเป็นพระพุทธเจ้าแน่นอน<br>
  [๙๓] ดวงอาทิตย์ปราศจากมลทิน<br>
  ดาวทุกดวงต่างก็สุกสกาว<br>
  แม้ในวันนี้ ดวงอาทิตย์และดวงดาวต่างก็ผ่องแผ้วสุกใส<br>
  ท่านจักเป็นพระพุทธเจ้าแน่นอน<br>
  [๙๔] ทั้งที่ฝนไม่ตกเลย (แต่)น้ำในแม่น้ำ<br>
  กลับเอ่อขึ้นจากแผ่นดินในขณะนั้น<br>
  แม้ในวันนี้ น้ำในแม่น้ำนั้นก็เอ่อขึ้นจากแผ่นดิน<br>
  ท่านจักเป็นพระพุทธเจ้าแน่นอน<br>
  [๙๕] หมู่ดาวนพเคราะห์และหมู่ดาวนักษัตร<br>
  เปล่งประกายสว่างทั่วท้องฟ้า<br>
  ดวงจันทร์ประกอบด้วยวิสาขฤกษ์แจ่มจรัส<br>
  ท่านจักเป็นพระพุทธเจ้าแน่นอน<br>
  [๙๖] สัตว์ทั้งหลายจำพวกที่อยู่ในรู<br>
  และจำพวกที่อาศัยอยู่ตามซอก<br>
  ต่างก็พากันออกจากที่อยู่ของตน<br>
  แม้ในวันนี้ สัตว์เหล่านั้นละทิ้งที่อยู่อาศัย<br>
  ท่านจักเป็นพระพุทธเจ้าแน่นอน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๗๙ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  [๙๗] ความไม่พอใจมิได้มีแก่สัตว์ทั้งหลาย<br>
  สัตว์ทั้งหลายต่างพากันยินดีอยู่ทั่วกันในขณะนั้น<br>
  แม้ในวันนี้ สัตว์ทั้งหลายก็ยินดีอยู่ด้วยกันทั้งสิ้น<br>
  ท่านจักเป็นพระพุทธเจ้าแน่นอน<br>
  [๙๘] โรคทั้งหลายต่างก็สงบระงับลง<br>
  และความหิวโหยก็หายไปในขณะนั้น<br>
  แม้ในวันนี้ ภาวะทั้ง ๒ อย่างนั้นก็ปรากฏเหมือนกัน<br>
  ท่านจักเป็นพระพุทธเจ้าแน่นอน<br>
  [๙๙] ราคะก็เบาบางลงไป โทสะ และโมหะ<br>
  ต่างก็ถดถอยไปในขณะนั้น<br>
  แม้ในวันนี้ กิเลสเหล่านั้นก็ปราศจากไปจนหมดสิ้น<br>
  ท่านจักเป็นพระพุทธเจ้าแน่นอน<br>
  [๑๐๐] ภัยมิได้มีในขณะนั้น แม้ในวันนี้ ก็ปรากฏอย่างนั้น<br>
  เพราะเหตุนั้นเราทั้งหลายจึงรู้ได้ว่า<br>
  ท่านจักเป็นพระพุทธเจ้าแน่นอน<br>
  [๑๐๑] ขณะนั้น ธุลีมิได้ฟุ้งขึ้นไปในอากาศ<br>
  แม้ในวันนี้ ก็ปรากฏอย่างนั้น<br>
  เพราะเครื่องหมายนั้น เราทั้งหลายจึงรู้ได้ว่า<br>
  ท่านจักเป็นพระพุทธเจ้าแน่นอน<br>
  [๑๐๒] กลิ่นที่ไม่น่าปรารถนาก็ปราศไปหมดสิ้น<br>
  กลิ่นทิพย์ก็หอมฟุ้งตลบไป(ในขณะนั้น)<br>
  แม้ในวันนี้ กลิ่นหอมก็ฟุ้งตลบไป<br>
  ท่านจักเป็นพระพุทธเจ้าแน่นอน<br>
  [๑๐๓] เทวดาทั้งปวงก็ได้พากันปรากฏกาย(ในขณะนั้น)<br>
  เว้นแต่อรูปพรหม แม้ในวันนี้ ก็ปรากฏอย่างนั้นทั้งหมด<br>
  ท่านจักเป็นพระพุทธเจ้าแน่นอน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๘๐ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  [๑๐๔] นรกทั้งหลายมีประมาณเท่าใด<br>
  ก็ได้ปรากฏทั้งหมดเท่านั้น ในขณะนั้น<br>
  แม้ในวันนี้ ก็ปรากฏทั้งหมด<br>
  ท่านจักเป็นพระพุทธเจ้าแน่นอน<br>
  [๑๐๕] กำแพง ประตู และภูเขา<br>
  ก็มิได้เป็นสิ่งที่ปิดกั้นได้ในขณะนั้น<br>
  แม้ในวันนี้ ทั้งหมดก็เปิดโล่ง<br>
  ท่านจักเป็นพระพุทธเจ้าแน่นอน<br>
  [๑๐๖] การจุติและการอุบัติ๑ก็มิได้มีในขณะนั้น<br>
  แม้ในวันนี้ การจุติและการอุบัติเหล่านั้นก็ปรากฏ<br>
  ท่านจักเป็นพระพุทธเจ้าแน่นอน<br>
  นิมิตเหล่านี้ย่อมปรากฏ<br>
  เพื่อประโยชน์แก่การตรัสรู้ของสัตว์ทั้งหลาย<br>
  [๑๐๗] ท่านจงบำเพ็ญความเพียรให้มั่นคง<br>
  อย่าถอยกลับ จงก้าวไปข้างหน้าเถิด<br>
  แม้เราทั้งหลายก็รู้ความเพียรนั้นอย่างแจ่มแจ้งว่า<br>
  ท่านจักเป็นพระพุทธเจ้าแน่นอน’<br>
  [๑๐๘] เราได้สดับพระพุทธดำรัสและคำ<br>
  ของเทวดาในหมื่นจักรวาลทั้ง ๒ แล้ว<br>
  ก็ยินดีร่าเริงบันเทิงใจ ได้คิดอย่างนี้ในกาลนั้นว่า<br>
  [๑๐๙] ‘พระพุทธชินเจ้าทั้งหลาย มีพระดำรัสไม่เป็นสอง<br>
  มีพระดำรัสไม่เป็นโมฆะ พระพุทธเจ้าทั้งหลาย<br>
  ไม่มีพระดำรัสไม่จริง เราคงจะเป็นพระพุทธเจ้าแน่นอน<br><br>เชิงอรรถ :<br>
  ๑ การจุติ หมายถึงการตาย การอุบัติ หมายถึงเกิด (ขุ.พุทฺธ.อ. ๑๐๖/๑๕๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๘๑ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  [๑๑๐] พระดำรัสของพระพุทธเจ้าผู้ประเสริฐที่สุด<br>
  ย่อมเที่ยงแท้แน่นอน เหมือนก้อนดินที่โยนขึ้นไปบนท้องฟ้า<br>
  ย่อมตกลงมาที่พื้นดินเป็นแน่<br>
  พระพุทธเจ้าทั้งหลายไม่มีพระดำรัสไม่จริง<br>
  เราคงจะเป็นพระพุทธเจ้าแน่นอน<br>
  [๑๑๑] พระดำรัสของพระพุทธเจ้าผู้ประเสริฐที่สุด<br>
  ย่อมเที่ยงแท้แน่นอน เหมือนสัตว์ทั้งปวง<br>
  ต้องมีความตายเที่ยงแท้แน่นอน<br>
  พระพุทธเจ้าทั้งหลายไม่มีพระดำรัสไม่จริง<br>
  เราคงจะเป็นพระพุทธเจ้าแน่นอน<br>
  [๑๑๒] พระดำรัสของพระพุทธเจ้าผู้ประเสริฐที่สุด<br>
  ย่อมเที่ยงแท้แน่นอน<br>
  เหมือนสิ้นราตรีแล้ว อาทิตย์ต้องอุทัยแน่<br>
  พระพุทธเจ้าทั้งหลายไม่มีพระดำรัสไม่จริง<br>
  เราคงจะเป็นพระพุทธเจ้าแน่นอน<br>
  [๑๑๓] พระดำรัสของพระพุทธเจ้าผู้ประเสริฐที่สุด<br>
  ย่อมเที่ยงแท้แน่นอน เหมือนราชสีห์ลุกออกจากที่นอน<br>
  ต้องมีการบันลือสีหนาทแน่<br>
  พระพุทธเจ้าทั้งหลายไม่มีพระดำรัสไม่จริง<br>
  เราคงจะเป็นพระพุทธเจ้าแน่นอน<br>
  [๑๑๔] พระดำรัสของพระพุทธเจ้าผู้ประเสริฐที่สุด<br>
  ย่อมเที่ยงแท้แน่นอน เหมือนสตรีมีครรภ์แก่<br>
  จะต้องมีการคลอดบุตรในครรภ์เป็นแน่<br>
  พระพุทธเจ้าทั้งหลายไม่มีพระดำรัสไม่จริง<br>
  เราคงจะเป็นพระพุทธเจ้าแน่นอน’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๘๒ }</span></p><hr><p>
  พระสุตตันตปิฎก ขุททกนิกาย พุทธวงศ์ ๒. สุเมธกถา<br>
  [๑๑๕] เอาเถิด เราจักค้นหาพุทธการกธรรม๑จากสิบทิศ<br>
  คือข้างนี้ ๆ เบื้องบน เบื้องล่าง ตลอดทั่วธรรมธาตุ<br>
  [๑๑๖] ครั้งนั้น เมื่อเราค้นหาอยู่ ได้เห็นทานบารมีเป็นข้อที่ ๑<br>
  ซึ่งเป็นทางใหญ่ที่ผู้แสวงหาคุณอันยิ่งใหญ่ทั้งหลายในปางก่อน<br>
  ได้อบรมสั่งสมมา จึงเตือนตนเองว่า<br>
  [๑๑๗] ‘ท่านจงยึดทานบารมีข้อที่ ๑ นี้ บำเพ็ญให้มั่นคงก่อน<br>
  ถ้าท่านปรารถนาจะบรรลุพระโพธิญาณ<br>
  ท่านก็จงบำเพ็ญทานบารมีเถิด<br>
  [๑๑๘] หม้อที่เต็มด้วยน้ำซึ่งผู้ใดผู้หนึ่งจับคว่ำลง<br>
  น้ำย่อมไหลออกหมด ไม่ขังอยู่ในหม้อนั้น ฉันใด<br>
  [๑๑๙] ท่านเห็นผู้ขอทั้งชั้นต่ำ ชั้นกลาง และชั้นสูงแล้ว<br>
  จงให้ทานอย่าให้เหลือ ดุจหม้อน้ำที่เขาคว่ำลง ฉันนั้น<br>
  [๑๒๐] แต่พุทธธรรมเหล่านี้จักมีเพียงเท่านี้ก็หามิได้<br>
  เราจักค้นหาธรรมที่เป็นเครื่องบ่มพระโพธิญาณอย่างอื่นต่อไป<br>
  [๑๒๑] ครั้งนั้น เมื่อเราค้นหาอยู่ ได้เห็นศีลบารมีเป็นข้อที่ ๒<br>
  ที่ผู้แสวงหาคุณอันยิ่งใหญ่ทั้งหลายในปางก่อน<br>
  ได้อบรมสั่งสมมา จึงเตือนตนเองว่า<br>
  [๑๒๒] ‘ท่านจงยึดศีลบารมีข้อที่ ๒ นี้ บำเพ็ญให้มั่นคงก่อน<br>
  ถ้าท่านปรารถนาจะบรรลุพระโพธิญาณ<br>
  ท่านก็จงบำเพ็ญศีลบารมีเถิด<br>
  [๑๒๓] จามรีย่อมรักษาขนหาง(ของตน)ที่ติดข้องอยู่ในที่ไร ๆ<br>
  ก็ยอมตายในที่นั้น ไม่ยอมให้ขนหางเสียไป ฉันใด<br><br>เชิงอรรถ :<br>
  ๑ พุทธการกธรรม ได้แก่ ธรรมที่ทำให้เป็นพระพุทธเจ้ามี ๑๐ ประการ คือ (๑) ทาน (๒)
  ศีล (๓) เนกขัมมะ<br>
  (๔) ปัญญา (๕) วิริยะ (๖) ขันติ (๗) สัจจะ (๘) อธิษฐาน (๙) เมตตา (๑๐) อุเบกขา
  (ขุ.พุทฺธ.อ. ๑๑๕/๑๕๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๓ หน้า
  :๕๘๓ }</span></p><hr><p class="nc"><a href="tpd33-4.htm" >&gt;&gt;&gt;&gt;&gt; หน้าต่อไป &gt;&gt;&gt;&gt;&gt;</a>  </p>
  <p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>