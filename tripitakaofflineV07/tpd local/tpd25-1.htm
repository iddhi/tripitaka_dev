<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; "><title>พระไตรปิฎกเล่มที่ ๒๕-๑ สุตตันตปิฎกที่ ๑๗ ขุททกนิกาย ขุททกปาฐะ ธรรมบท อุทาน</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๕-๑ สุตตันตปิฎกที่ ๑๗ ขุททกนิกาย ขุททกปาฐะ ธรรมบท อุทาน<br>
  <br>
  พระสุตตันตปิฎก ขุททกนิกาย ขุททกปาฐะ ๑. สรณคมน์<br>
  <br>
พระสุตตันตปิฎก<br>
ขุททกนิกาย ขุททกปาฐะ<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br>
๑. สรณคมน์<br>
  ว่าด้วยการถึงพระรัตนตรัยเป็นสรณะ๑<br>
  <br>
  ข้าพเจ้าขอถึงพระพุทธเจ้าเป็นสรณะ<br>
  ข้าพเจ้าขอถึงพระธรรมเป็นสรณะ<br>
  ข้าพเจ้าขอถึงพระสงฆ์เป็นสรณะ<br>
  ข้าพเจ้าขอถึงพระพุทธเจ้าเป็นสรณะ แม้ครั้งที่ ๒<br>
  ข้าพเจ้าขอถึงพระธรรมเป็นสรณะ แม้ครั้งที่ ๒<br>
  ข้าพเจ้าขอถึงพระสงฆ์เป็นสรณะ แม้ครั้งที่ ๒<br>
  ข้าพเจ้าขอถึงพระพุทธเจ้าเป็นสรณะ แม้ครั้งที่ ๓<br>
  ข้าพเจ้าขอถึงพระธรรมเป็นสรณะ แม้ครั้งที่ ๓<br>
  ข้าพเจ้าขอถึงพระสงฆ์เป็นสรณะ แม้ครั้งที่ ๓<br>
  <br>
สรณคมน์ จบ</p>
<p>เชิงอรรถ :<br>
  ๑ สรณะ หมายถึงสิ่งที่ทำลาย ขจัดปัดเป่า บรรเทาทุกข์ ภัย และกิเลส การยึดถือพระรัตนตรัยเป็นสรณะ<br>
  ก็เพื่อเป็นเครื่องช่วย ทำลาย ขจัดปัดเป่าทุกข์ ภัยและกิเลสต่าง ๆ ในจิตใจให้หมดสิ้น
  (ขุ.ขุ.อ. ๑/๖-๗)<br>
  อนึ่ง การเปล่งวาจาถึงพระรัตนตรัย ถือเป็นการบรรพชาและอุปสมบทในสมัยต้นพุทธกาล
  เรียกว่า<br>
  ติสรณคมนูปสัมปทา (การอุปสมบทด้วยไตรสรณคมน์) (วิ.อ. ๓/๓๔/๒๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
:๑ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๒. ทสสิกขาบท<br>
  ๒. ทสสิกขาบท<br>
  ว่าด้วยสิกขาบท๑ ๑๐ ประการ<br>
<br>
   ๑. ข้าพเจ้าขอสมาทานสิกขาบท  คือเจตนางดเว้นจากการฆ่าสัตว์<br>
   ๒. ข้าพเจ้าขอสมาทานสิกขาบท คือเจตนางดเว้นจากการถือเอาสิ่งของที่<br>
   เจ้าของมิได้ให้<br>
   ๓. ข้าพเจ้าขอสมาทานสิกขาบท คือเจตนางดเว้นจากพฤติกรรมอันมิใช่<br>
   พรหมจรรย์๒<br>
   ๔. ข้าพเจ้าขอสมาทานสิกขาบท คือเจตนางดเว้นจากการพูดเท็จ<br>
   ๕. ข้าพเจ้าขอสมาทานสิกขาบท๓ คือเจตนางดเว้นจากการดื่มน้ำเมาคือสุรา<br>
   และเมรัยอันเป็นเหตุแห่งความประมาท<br>
  <br><br>เชิงอรรถ :<br>
  ๑ สิกขาบท แยกศัพท์อธิบายดังนี้ สิกขา + บท คำว่า สิกขา หมายถึงสิ่งที่จะต้องศึกษา
  ได้แก่ ศีล สมาธิ<br>
  และปัญญา คำว่า บท หมายถึงอุบายเครื่องบรรลุ (ปชฺชเต อเนนาติ ปทํ) หมายถึงพื้นฐาน(มูละ)
  หมายถึง<br>
  ที่อาศัย(นิสสยะ) และหมายถึงที่ตั้ง(ปติฏฐะ) ดุจในคำว่า “สีลํ นิสฺสาย สีเล ปติฏฺฐาย
  สตฺต โพชฺฌงฺเค<br>
  ภาเวนฺโต พหุลีกโรนฺโต” เป็นต้น (สํ.ม. ๑๙/๑๘๒/๕๘) ดังนั้น สิกขาบท จึงหมายถึงอุบายเครื่องบรรลุสิ่งที่<br>
  จะต้องศึกษา และหมายถึงพื้นฐาน ที่อาศัย หรือที่ตั้งแห่งสิ่งที่จะต้องศึกษา คือ
  ศีล สมาธิ และปัญญา<br>
  คำว่า “สิกขาบท” มีความหมายเท่ากับคำว่า “เวรมณี” ดังบทวิเคราะห์ว่า “เวรมณี เอว
  สิกฺขาปทํ”<br>
  จึงมีพระบาลีว่า “เวรมณีสิกฺขาปทํ” แปลว่า สิกขาบทคือเจตนางดเว้น คำว่า “เจตนางดเว้น”
  หมายถึงการงด<br>
  (วิรัติ) การไม่ทำ(อกิริยา) การไม่ต้องอาบัติ(อนัชฌาบัติ) การไม่ล่วงละเมิดขอบเขต(เวลาอนติกกมะ)<br>
  รวมถึงการกำจัดกิเลสด้วยอริยมรรคที่เรียกว่า เสตุ (เสตุฆาตะ) (ดู อภิ.วิ. (แปล)
  ๓๕/๗๐๔/๔๔๗)<br>
  ในที่นี้หมายถึงศีล ๑๐ สำหรับสามเณร เป็นต้น (ขุ.ขุ.อ. ๒/๑๕-๑๗) และดูเทียบ วิ.ม.
  (แปล) ๔/๑๐๕-๑๐๖/<br>
  ๑๖๘-๑๖๙<br>
  ๒ พฤติกรรมอันมิใช่พรหมจรรย์ หมายถึงเจตนาที่จะเสพเมถุนธรรม(พฤติกรรมของคนคู่กัน)
  หรือเจตนาที่<br>
  แสดงออกทางกายโดยมุ่งหมายจะเสพเมถุนธรรม (ขุ.ขุ.อ. ๒/๑๗)<br>
  ๓ อรรถกถาอธิบายว่า สุราและเมรัยเป็นของมึนเมา และมีสิ่งอื่นอีกที่เป็นของมึนเมา
  (ตทุภยเมว (สุราเมรยํ)<br>
  มทนียฏฺเฐน มชฺชํ, ยํ วา ปน&#65533;ฺ&#65533;มฺปิ กิ&#65533;ฺจิ มทนียํ) จึงอาจแปลตามนัยนี้ว่า ข้าพเจ้าขอสมาทานสิกขาบท<br>
  คือ เจตนางดเว้นจากการดื่มสุราเมรัย และของมึนเมาอันเป็นเหตุแห่งความประมาท (ขุ.ขุ.อ.
  ๒/๑๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๒ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๒. ทสสิกขาบท<br>
  <br>
   ๖. ข้าพเจ้าขอสมาทานสิกขาบท  คือเจตนางดเว้นจากการบริโภคอาหาร<br>
   ในเวลาวิกาล๑<br>
   ๗. ข้าพเจ้าขอสมาทานสิกขาบท คือเจตนางดเว้นจากการฟ้อนรำ ขับร้อง<br>
   บรรเลงดนตรี และดูการละเล่นอันเป็น<br>
   ข้าศึกต่อกุศล๒<br>
   ๘. ข้าพเจ้าขอสมาทานสิกขาบท คือเจตนางดเว้นจากการทัดทรงประดับ<br>
   ตกแต่งร่างกายด้วยดอกไม้ ของหอมและ <br>
   เครื่องลูบไล้๓<br>
   ๙. ข้าพเจ้าขอสมาทานสิกขาบท คือเจตนางดเว้นจากการนอนบนที่นอน<br>
   สูงและที่นอนใหญ่<br>
   ๑๐. ข้าพเจ้าขอสมาทานสิกขาบท คือเจตนางดเว้นจากการรับทองและเงิน<br>
  <br>
  ทสสิกขาบท จบ<br><br>เชิงอรรถ :<br>
  ๑ เวลาวิกาล ในที่นี้หมายถึงเวลาที่เลยเที่ยงวันไป (ขุ.ขุ.อ. ๒/๒๗)<br>
  ๒ คำว่า “นัจจคีตวาทิตวิสูกทัสสนา” ในสิกขาบทนี้ แปลได้ ๒ นัย คือ นัยที่ ๑ แปลว่า
  “การดูการละเล่นอัน<br>
  เป็นข้าศึกต่อกุศลคือการฟ้อนรำ ขับร้อง และบรรเลงดนตรี” (ดู ที.สี. (แปล) ๙/๑๓/๖
  ประกอบ) นัยที่ ๒<br>
  แปลว่า “การฟ้อนรำ ขับร้อง บรรเลงดนตรี และการดูการละเล่นอันเป็นข้าศึกต่อกุศล”
  ในที่นี้แปล<br>
  ตามนัยที่ ๒ คำว่า “ทัสสนา” มิได้จำกัดความหมายเพียงการดู การเห็นเท่านั้น แต่ยังหมายรวมถึง<br>
  การฟัง การได้ยินด้วย คำว่า “ข้าศึกต่อกุศล” แปลจากคำว่า “วิสูกะ” หมายถึงเป็นเหตุทำลายกุศลธรรม<br>
  ให้อกุศลธรรมเกิดขึ้น และหมายถึงเป็นข้อประพฤติที่ไม่เหมาะสมต่อพระพุทธศาสนา<br>
  ในสิกขาบทนี้พึงทราบนัยเพิ่มเติมอีก ๒ นัย คือ (๑) จะจัดเป็นการล่วงละเมิดสิกขาบทได้ต่อเมื่อ<br>
  เข้าไปดูเพราะประสงค์จะเห็นเท่านั้น แต่ถ้าบังเอิญการละเล่นนั้นผ่านมาให้เห็นเองทางที่ตนยืน
  นั่ง หรือ<br>
  นอนอยู่ ไม่จัดเป็นการล่วงละเมิด จัดเป็นเพียงความเศร้าหมอง (๒) เพลงขับร้อง(คีตะ)ที่ประกอบด้วย<br>
  ธรรม ถือเป็นความเหมาะสม ไม่ห้าม แต่ธรรมที่ประกอบเป็นเพลงขับร้อง ถือเป็นความไม่เหมาะสม<br>
  (ขุ.ขุ.อ. ๒/๒๗-๒๘)<br>
  ๓ ดู สารตฺถ.ฏีกา ๓/๑๐๖/๓๐๘<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๓ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๓. ทวัตติงสาการ<br>
  ๓. ทวัตติงสาการ<br>
  ว่าด้วยอาการ ๓๒<br>
  ในร่างกายนี้มีผม ขน เล็บ ฟัน หนัง<br>
  เนื้อ เอ็น กระดูก เยื่อในกระดูก ไต๑<br>
  หัวใจ ตับ พังผืด ม้าม๒ ปอด<br>
  ไส้ใหญ่ ไส้น้อย อาหารใหม่ อาหารเก่า<br>
  ดี เสลด หนอง เลือด เหงื่อ มันข้น น้ำตา<br>
  เปลวมัน น้ำลาย น้ำมูก ไขข้อ มูตร๓ และมันสมอง<br>
  ทวัตติงสาการ จบ<br><br>เชิงอรรถ :<br>
  ๑ ไต แปลจากคำว่า “วกฺก” (โบราณแปลว่า ม้าม) ได้แก่ ก้อนเนื้อ ๒ ก้อนมีขั้วเดียวกัน
  รูปร่างคล้ายลูก<br>
  สะบ้าของเด็กๆ หรือคล้ายผลมะม่วง ๒ ผลที่ติดอยู่ในขั้วเดียวกัน มีเอ็นใหญ่รึงรัดจากลำคอลงไปถึงหัวใจ<br>
  แล้วแยกออกห้อยอยู่ทั้ง ๒ ข้าง (ขุ.ขุ.อ. ๓/๔๓), พจนานุกรม ฉบับราชบัณฑิตยสถาน
  พ.ศ. ๒๕๒๕<br>
  ให้บท นิยามคำว่า “ไต” ว่า “อวัยวะคู่หนึ่งของคนและสัตว์ อยู่ในช่องท้องใกล้กระดูกสันหลัง
  ทำหน้าที่<br>
  ขับของเสียออกมากับน้ำปัสสาวะ”, Buddhadatta Mahathera, A. Concise Pali-English
  Dictionary,<br>
  1985, (224), และ Rhys Davids, T.W. Pali-English Dictionary, 1921-1925, (591)
  ให้ความหมาย<br>
  ของคำว่า “วกฺก” ตรงกันกับคำว่า “ไต” (Kidney)<br>
  ๒ ม้าม แปลจากคำว่า “ปิหก” ตาม (ขุ.ขุ.อ. ๓/๔๕) (โบราณแปลว่า ไต), พจนานุกรม ฉบับราชบัณฑิตยสถาน<br>
  พ.ศ. ๒๕๒๕ ให้บทนิยามไว้ว่า “อวัยวะภายในร่างกาย ริมกระเพาะอาหารข้างซ้ายมีหน้าที่ทำลายเม็ด<br>
  เลือดแดง สร้างเม็ดน้ำเหลืองและสร้างภูมิคุ้มกันแก่ร่างกาย”<br>
  ๓ มูตร หมายถึงน้ำปัสสาวะที่อยู่ในกระเพาะปัสสาวะ (ขุ.ขุ.อ. ๓/๕๗, วิสุทฺธิ. ๑/๒๑๓/๒๘๘)
  และดู องฺ.ฉกฺก.<br>
  (แปล) ๒๒/๒๙/๔๖๙<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๔ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๔. สามเณรปัญหา<br>
  ๔. สามเณรปัญหา<br>
  ว่าด้วยการถามปัญหากับโสปากสามเณร<br>
  ๑. อะไรชื่อว่า หนึ่ง<br>
  ที่ชื่อว่า หนึ่ง ได้แก่ สัตว์ทั้งปวงดำรงอยู่ได้ด้วยอาหาร๑<br>
  ๒. อะไรชื่อว่า สอง<br>
  ที่ชื่อว่า สอง ได้แก่ นามและรูป<br>
  ๓. อะไรชื่อว่า สาม<br>
  ที่ชื่อว่า สาม ได้แก่ เวทนา ๓๒<br>
  ๔. อะไรชื่อว่า สี่<br>
  ที่ชื่อว่า สี่ ได้แก่ อริยสัจ ๔<br>
  ๕. อะไรชื่อว่า ห้า<br>
  ที่ชื่อว่า ห้า ได้แก่ อุปาทานขันธ์ ๕๓<br>
  ๖. อะไรชื่อว่า หก<br>
  ที่ชื่อว่า หก ได้แก่ อายตนะภายใน ๖๔<br>
  ๗. อะไรชื่อว่า เจ็ด<br>
  ที่ชื่อว่า เจ็ด ได้แก่ โพชฌงค์ ๗<br><br>เชิงอรรถ :<br>
  ๑ อาหาร หมายถึงปัจจัยที่เป็นเหตุให้สัตว์ดำรงชีพอยู่ได้ ได้แก่ อาหาร ๔ คือ (๑)
  กวฬิงการาหาร<br>
  (อาหารคือคำข้าว) (๒) ผัสสาหาร(อาหารคือผัสสะ) (๓) มโนสัญเจตนาหาร(อาหารคือมโนสัญเจตนา)<br>
  (๔) วิญญาณาหาร(อาหารคือวิญญาณ) ยกเว้นอสัญญีสัตตพรหม ซึ่งมีฌานเป็นอาหาร (ขุ.ขุ.อ.
  ๔/๖๕,<br>
  องฺ.ทสก.อ. ๓/๒๗/๓๓๖) และดู ที.ปา. ๑๑/๓๐๓/๑๙๑,๓๑๑/๒๐๓, องฺ.ทสก. (แปล) ๒๔/๒๗/๖๒,
  ขุ.ป. (แปล)<br>
  ๓๑/๒๐๘/๓๔๕, ม.มู. (แปล) ๑๒/๙๐/๘๔<br>
  ๒ ดู ที.ปา. ๑๑/๓๐๕/๑๙๔, สํ.สฬา. (แปล) ๑๘/๒๗๐/๓๐๓<br>
  ๓ ดู สํ.ข. (แปล) ๑๗/๔๘/๖๖-๖๗, อภิ.วิ (แปล) ๓๕/๑/๑-๒<br>
  ๔ ดู ที.ปา. ๑๑/๓๒๓/๒๑๕, อภิ.วิ. (แปล) ๓๕/๑๕๔-๑๖๗/๑๑๒-๑๑๘<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๕. มงคลสูตร<br>
  ๘. อะไรชื่อว่า แปด<br>
  ที่ชื่อว่า แปด ได้แก่ อริยมรรคมีองค์ ๘<br>
  ๙. อะไรชื่อว่า เก้า<br>
  ที่ชื่อว่า เก้า ได้แก่ สัตตาวาส ๙๑<br>
  ๑๐. อะไรชื่อว่า สิบ<br>
  ที่ชื่อว่า สิบ ได้แก่ บุคคลผู้ประกอบด้วยองค์คุณ ๑๐๒ เรียกว่า พระอรหันต์<br>
  สามเณรปัญหา จบ</p>
<p> ๕. มงคลสูตร<br>
  ว่าด้วยมงคล<br>
  [๑] ข้าพเจ้า๓ได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี ครั้งนั้น เมื่อราตรีผ่านไป๔ เทวดาองค์หนึ่งมีวรรณะ<br>
  งดงามยิ่งนัก เปล่งรัศมีให้สว่างไปทั่วพระเชตวัน เข้าไปเฝ้าพระผู้มีพระภาคถึงที่ประทับ<br>
  ถวายอภิวาทแล้วยืนอยู่ ณ ที่สมควร๕ ได้กราบทูลพระผู้มีพระภาคด้วยคาถาว่า<br><br>เชิงอรรถ :<br>
  ๑ ดู ที.ปา. ๑๑/๓๔๑/๒๓๒, ๓๕๙/๒๗๒<br>
  ๒ องค์คุณ ๑๐ ได้แก่ (๑) สัมมาทิฏฐิ (๒) สัมมาสังกัปปะ (๓) สัมมาวาจา (๔) สัมมากัมมันตะ
  (๕) สัมมาอาชีวะ<br>
  (๖) สัมมาวายามะ (๗) สัมมาสติ (๘) สัมมาสมาธิ (๙) สัมมาญาณะ (๑๐) สัมมาวิมุตติ
  (ขุ.ขุ.อ. ๔/๗๗)<br>
  ๓ ข้าพเจ้า ในตอนเริ่มต้นของพระสูตรนี้และพระสูตรอื่น ๆ ในเล่มนี้หมายถึง พระอานนท์<br>
  ๔ ราตรีผ่านไป ในที่นี้หมายถึงปฐมยาม(ยามแรก) กำหนดเวลา ๔ ชั่วโมงตั้งแต่เวลา
  ๑๘ นาฬิกาถึง ๒๒<br>
  นาฬิกาแห่งราตรีที่ผ่านไป กำลังอยู่ในช่วงมัชฌิยาม(ยามกลาง) คือกำลังอยู่ในช่วงเวลาตั้งแต่
  ๒๒ นาฬิกา<br>
  ถึง ๒ นาฬิกาของวันใหม่ (องฺ.ฉกฺก.อ. ๓/๒๑-๒๒/๑๐๘, ขุ.ขุ.อ. ๕/๙๙)<br>
  ๕ ที่สมควร (เอกมนฺตํ) ในที่นี้หมายถึงที่เหมาะสมเว้นโทษ ๖ ประการ คือ (๑) ไกลเกินไป
  (๒) ใกล้เกินไป<br>
  (๓) อยู่เหนือลม (๔) สูงเกินไป (๕) อยู่ตรงหน้าเกินไป (๖) อยู่ข้างหลังเกินไป
  (องฺ.ทุก.อ. ๒/๑๖/๓๑๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๕. มงคลสูตร<br>
  [๒] เทวดาและมนุษย์จำนวนมาก<br>
  ต่างมุ่งหวังความสวัสดี ร่วมกันคิดถึงเรื่องมงคล<br>
  ขอพระองค์ตรัสบอกมงคลอันสูงสุดด้วยเถิด<br>
  (พระผู้มีพระภาคจึงตรัสตอบดังนี้)<br>
  [๓] (๑) การไม่คบคนพาล (๒) การคบแต่บัณฑิต<br>
  (๓) การบูชาคนที่ควรบูชา<br>
  นี้เป็นมงคลอันสูงสุด<br>
  [๔] (๔) การอยู่ในถิ่นที่เหมาะสม<br>
  (๕) การได้สร้างบุญไว้ในปางก่อน (๖) การตั้งตนไว้ชอบ<br>
  นี้เป็นมงคลอันสูงสุด<br>
  [๕] (๗) ความเป็นพหูสูต (๘) ความเป็นผู้มีศิลปะ<br>
  (๙) วินัยที่ศึกษามาดี (๑๐) วาจาสุภาษิต<br>
  นี้เป็นมงคลอันสูงสุด<br>
  [๖] (๑๑) การบำรุงมารดาบิดา (๑๒) การสงเคราะห์บุตร<br>
  (๑๓) การสงเคราะห์ภรรยา (๑๔) การงานที่ไม่อากูล๑<br>
  นี้เป็นมงคลอันสูงสุด<br>
  [๗] (๑๕) การให้ทาน (๑๖) การประพฤติธรรม<br>
  (๑๗) การสงเคราะห์ญาติ (๑๘) การงานที่ไม่มีโทษ<br>
  นี้เป็นมงคลอันสูงสุด<br>
  [๘] (๑๙) การงดเว้นจากบาป (๒๐) การเว้นจากการดื่มน้ำเมา<br>
  (๒๑) ความไม่ประมาทในธรรม<br>
  นี้เป็นมงคลอันสูงสุด<br><br>เชิงอรรถ :<br>
  ๑ อากูล หมายถึงการงานที่ทำคั่งค้างไว้ ที่ทำไม่เหมาะสม และที่ทำย่อหย่อนไม่สมบูรณ์แบบ
  (ขุ.ขุ.อ. ๕/๑๒๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๕. มงคลสูตร<br>
  [๙] (๒๒) ความเคารพ (๒๓) ความถ่อมตน (๒๔) ความสันโดษ<br>
  (๒๕) ความกตัญญู (๒๖) การฟังธรรมตามกาล<br>
  นี้เป็นมงคลอันสูงสุด<br>
  [๑๐] (๒๗) ความอดทน๑ (๒๘) ความเป็นคนว่าง่าย<br>
  (๒๙) การพบเห็นสมณะ (๓๐) การสนทนาธรรมตามกาล<br>
  นี้เป็นมงคลอันสูงสุด<br>
  [๑๑] (๓๑) การเผาผลาญบาป (๓๒) การประพฤติพรหมจรรย์๒<br>
  (๓๓) การเห็นอริยสัจ (๓๔) การทำนิพพานให้แจ้ง<br>
  นี้เป็นมงคลอันสูงสุด<br>
  [๑๒] (๓๕) จิตของผู้ที่ถูกโลกธรรมกระทบแล้วไม่หวั่นไหว<br>
  (๓๖) จิตไม่เศร้าโศก (๓๗) จิตปราศจากธุลี (๓๘) จิตเกษม<br>
  นี้เป็นมงคลอันสูงสุด<br>
  [๑๓] เทวดาและมนุษย์ทำมงคลดังกล่าวมานี้แล้ว<br>
  ไม่พ่ายแพ้ข้าศึกทั้งปวง ย่อมถึงความสวัสดีในที่ทุกสถาน<br>
  ทั้ง ๓๘ ประการนั้น เป็นมงคลอันสูงสุด<br>
  ของเทวดาและมนุษย์เหล่านั้น<br>
  มงคลสูตร จบ<br><br>เชิงอรรถ :<br>
  ๑ ความอดทน ในที่นี้หมายถึงอธิวาสนขันติ (ขันติคือความอดกลั้น) ได้แก่ ความอดกลั้นต่อคำด่าต่าง
  ๆ<br>
  อดกลั้นต่อการถูกเบียดเบียน ตลอดถึงอดกลั้นต่อทุกขเวทนา เช่น ความหนาว ความร้อน
  เป็นต้น ยกตน<br>
  อยู่เหนือทุกข์ต่าง ๆ ดำรงตนอยู่ได้อย่างไม่หวั่นไหว (ขุ.ขุ.อ. ๕/๑๒๙)<br>
  ๒ พรหมจรรย์ เป็นชื่อของ (๑) เมถุนวิรัติ (ดู ที.สี. (แปล) ๙/๘/๓, ม.มู. (แปล)
  ๑๒/๒๙๒/๓๒๓)<br>
  (๒)สมณธรรม (ดู ม.มู. (แปล) ๑๒/๒๕๗/๒๑๗) (๓)ศาสนา (ดู ที.ม. (แปล) ๑๐/๑๖๘/๑๑๓)
  (๔)มรรค <br>
  (ดู สํ.ม. (แปล) ๑๙/๖/๙) (ขุ.ขุ.อ. ๕/๑๓๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๘ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๖. รตนสูตร<br>
  ๖. รตนสูตร ๑<br>
  ว่าด้วยรตนะอันประณีต<br>
  (พระผู้มีพระภาคตรัสรตนสูตรดังนี้)<br>
  [๑] ภูตทั้งหลายผู้สิงสถิตอยู่บนภาคพื้น๒<br>
  หรือผู้สิงสถิตอยู่ในอากาศ๓ ที่มาประชุมกันอยู่ ณ ที่นี้<br>
  ขอให้ภูตทั้งปวงจงเป็นผู้มีใจดี และจงฟังภาษิตโดยเคารพเถิด<br>
  [๒] เพราะฉะนั้นแล ภูตทั้งปวง ท่านจงใคร่ครวญ<br>
  จงแผ่เมตตาต่อหมู่มนุษย์ด้วยเถิด<br>
  มนุษย์เหล่าใดนำเครื่องเซ่นสรวงมาให้<br>
  ทั้งกลางวันและกลางคืน<br>
  เพราะเหตุนั้น ขอท่านทั้งหลายอย่าประมาท<br>
  จงรักษามนุษย์เหล่านั้น<br>
  [๓] ทรัพย์เครื่องปลื้มใจ หรือรัตนชาติที่ประณีต๔ใด ๆ<br>
  ที่มีในโลกนี้ ในโลกอื่น หรือในสวรรค์<br>
  ทรัพย์หรือรัตนชาตินั้น ๆ ที่เสมอด้วยตถาคต ไม่มี<br>
  นี้เป็นรัตนะอันประณีตในพระพุทธเจ้า<br>
  ด้วยสัจจะนี้ ขอให้มีความสวัสดี<br><br>เชิงอรรถ :<br>
  ๑ ดู สุตตนิบาตข้อ ๒๒๔-๒๔๑ หน้า ๕๒๙ ในเล่มนี้<br>
  ๒ คำว่า ภูต มีความหมายหลายนัย คือ นัยที่ ๑ มีความหมายเชิงกริยาว่า “มีแล้ว”
  (หรือ “เกิดแล้ว” ดู วิ.มหา.<br>
  (แปล) ๒/๑๕๓/๓๒๗) นัยที่ ๒ หมายถึงขันธ์ ๕ (ดู ม.มู. (แปล) ๑๒/๔๐๑/๔๓๒) นัยที่
  ๓ หมายถึงธาตุ ๔<br>
  มีปฐวีธาตุ เป็นต้น (ดู ม.อุ. ๑๔/๘๖/๖๘) นัยที่ ๔ หมายถึงพระขีณาสพ (ดู ขุ.ชา.
  (แปล) ๒๗/๑๙๐/๑๑๖)<br>
  นัยที่ ๕ หมายถึง สรรพสัตว์ (ดู ที.ม. (แปล) ๑๐/๒๒๐/๑๖๗) นัยที่ ๖ หมายถึงรุกขชาติต่าง
  ๆ (ดู วิ.มหา.<br>
  (แปล) ๒/๙๐/๑๑๖) นัยที่ ๗ หมายถึงหมู่สัตว์นับแต่ท้าวมหาราชทั้ง ๔ ลงมา (ดู ม.มู.
  (แปล) ๑๒/๓/๕)<br>
  ในที่นี้หมายถึงอมนุษย์ที่มีศักดิ์น้อย หรืออมนุษย์ที่มีศักดิ์มาก และคำว่า ผู้สิงสถิตอยู่บนภาคพื้น
  หมายถึง<br>
  ภุมมเทวดาคือเทวดาที่บังเกิดบนพื้นดิน ต้นไม้ และภูเขา เป็นต้น (ขุ.ขุ.อ. ๖/๑๔๕)<br>
  ๓ ผู้สิงสถิตอยู่ในอากาศ หมายถึงเทวดาที่บังเกิดในวิมานในอากาศตั้งแต่สวรรค์ชั้นยามาจนถึงพรหมโลก<br>
  ชั้นอกนิษฐา (ขุ.ขุ.อ. ๖/๑๔๕)<br>
  ๔ ประณีต ในที่นี้หมายถึงสูงสุด ประเสริฐสุด (ขุ.ขุ.อ. ๖/๑๔๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๙ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๖. รตนสูตร<br>
  [๔] พระศากยมุนีผู้มีพระทัยตั้งมั่น<br>
  ทรงบรรลุธรรมใดอันเป็นที่สิ้นกิเลส<br>
  ปราศจากราคะ เป็นอมตธรรมอันประณีต<br>
  ไม่มีธรรมใด ๆ ที่เสมอด้วยธรรมนั้น<br>
  นี้เป็นรัตนะอันประณีตในพระธรรม<br>
  ด้วยสัจจะนี้ ขอให้มีความสวัสดี<br>
  [๕] พระพุทธเจ้าผู้ประเสริฐ<br>
  ตรัสสรรเสริญสมาธิ๑ใดว่าเป็นธรรมสะอาด<br>
  ตรัสถึงสมาธิใดว่าให้ผลโดยลำดับ<br>
  สมาธิอื่น๒ที่เสมอด้วยสมาธินั้น ไม่มี<br>
  นี้เป็นรัตนะอันประณีตในพระธรรม<br>
  ด้วยสัจจะนี้ ขอให้มีความสวัสดี<br>
  [๖] บุคคล ๑๐๘ จำพวก๓ที่สัตบุรุษสรรเสริญ<br>
  ซึ่งจัดเป็นบุคคล ๔ คู่ เป็นสาวกของพระสุคต<br><br>เชิงอรรถ :<br>
  ๑ สมาธิ ในที่นี้หมายถึงอริยสัมมาสมาธิ (ม.อุ. ๑๔/๑๓๖/๑๒๑) ที่เรียกว่า อานันตริกสมาธิ
  (สมาธิที่ให้ผล<br>
  โดยลำดับ) เพราะเป็นสมาธิที่ให้ผลแน่นนอนตามลำดับ สามารถถอนกิเลสได้สิ้นเชิง (ขุ.ขุ.อ.
  ๖/๑๕๘)<br>
  ๒ สมาธิอื่น หมายถึงรูปาวจรสมาธิและอรูปาวจรสมาธิ (ขุ.ขุ.อ. ๖/๑๕๙)<br>
  ๓ บุคคล ๑๐๘ จำพวก ได้แก่ พระโสดาบัน ๓ จำพวก คือ (๑) เอกพีชี (๒) โกลังโกละ (๓)
  สัตตักขัตตุปรมะ<br>
  พระสกทาคามี ๓ จำพวก คือ (๑) ผู้บรรลุผลในกามภพ (๒) ผู้บรรลุผลในรูปภพ (๓) ผู้บรรลุผลในอรูปภพ<br>
  รวมพระโสดาบัน ๓ จำพวก และพระสกทาคามี ๓ จำพวก นับโดยปฏิปทา ๔ ประการ จึงได้บุคคล
  ๒๔<br>
  จำพวก (๖ x ๔ = ๒๔) รวมกับพระอนาคามี ๔ ชั้น คือ ชั้นอวิหา ชั้นอตัปปา ชั้นสุทัสสา
  ชั้นสุทัสสี<br>
  อีกชั้นละ ๕ จำพวก (๔ x ๕ = ๒๐) และพระอนาคามีชั้นอกนิษฐคามีอีก ๔ จำพวก (๒๐ +
  ๔ = ๒๔) เป็น<br>
  บุคคล ๔๘ จำพวก (๒๔ + ๒๔ = ๔๘) รวมกับพระอรหันต์ ๒ จำพวก คือ (๑) สุขวิปัสสก (๒)
  สมถยานิก<br>
  เป็นบุคคล ๕๐ จำพวก (๔๘ + ๒ = ๕๐) รวมกับพระอริยบุคคลผู้ดำรงอยู่ในมรรคอีก ๔ จำพวก
  เป็น<br>
  บุคคล ๕๔ จำพวก (๕๐ + ๔ = ๕๔)<br>
  บุคคลเหล่านี้มี ๒ ฝ่าย คือ ฝ่ายสัทธาธุระ ๕๔ จำพวก และฝ่ายปัญญาธุระ ๕๔ จำพวก
  จึงเป็น<br>
  พระอริยบุคคล ๑๐๘ จำพวก (๕๔ + ๕๔ = ๑๐๘) (ขุ.ขุ.อ. ๖/๑๕๙-๑๖๐) นี้คือนัยโดยพิสดาร<br>
  ส่วนนัยโดยย่อ ได้แก่ บุคคล ๘ จำพวก คือ (๑) พระโสดาบัน (๒) บุคคลผู้ปฏิบัติเพื่อทำให้แจ้ง<br>
  โสดาปัตติผล (๓) พระสกทาคามี (๔) บุคคลผู้ปฏิบัติเพื่อทำให้แจ้งสกทาคามิผล (๕)
  พระอนาคามี<br>
  (๖) บุคคลผู้ปฏิบัติเพื่อทำให้แจ้งอนาคามิผล (๗) พระอรหันต์ (๘) บุคคลผู้ปฏิบัติเพื่อทำให้แจ้งอรหัตตผล<br>
  (ขุ.ขุ.อ. ๖/๑๖๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๐ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๖. รตนสูตร<br>
  เป็นผู้ควรแก่ทักษิณา<br>
  ทานที่เขาถวายในบุคคลเหล่านั้น มีผลมาก<br>
  นี้เป็นรัตนะอันประณีตในพระสงฆ์<br>
  ด้วยสัจจะนี้ ขอให้มีความสวัสดี<br>
  [๗] บุคคลเหล่าใดในศาสนาของพระโคดมพุทธเจ้า<br>
  เป็นผู้ประกอบตนไว้ดี มีใจมั่นคง หมดความห่วงใย<br>
  บุคคลเหล่านั้นชื่อว่าบรรลุอรหัตตผล<br>
  หยั่งถึงอมตนิพพาน รับรสความดับสนิทแบบได้เปล่า๑<br>
  นี้เป็นรัตนะอันประณีตในพระสงฆ์<br>
  ด้วยสัจจะนี้ ขอให้มีความสวัสดี<br>
  [๘] สัตบุรุษใดพิจารณาเห็นแจ้งอริยสัจ<br>
  เราเรียกสัตบุรุษนั้นว่า มีอุปมาเหมือนเสาเขื่อนที่ฝังลงดิน<br>
  อันไม่หวั่นไหวเพราะลมที่พัดมาจากทิศทั้งสี่<br>
  นี้เป็นรัตนะอันประณีตในพระสงฆ์<br>
  ด้วยสัจจะนี้ ขอให้มีความสวัสดี<br>
  [๙] พระโสดาบันเหล่าใดรู้แจ้งอริยสัจ<br>
  ที่พระศาสดาผู้มีปัญญาลึกซึ้งแสดงแล้ว<br>
  ถึงแม้ว่าพระโสดาบันเหล่านั้นจะประมาทไปบ้าง<br><br>เชิงอรรถ :<br>
  ๑ แบบได้เปล่า หมายถึงได้โดยไม่ต้องจ่ายแม้แต่กากณึกเดียว (ขุ.ขุ.อ. ๖/๑๖๑) กากณึก
  เป็นมาตราเงิน<br>
  อย่างต่ำที่สุด (พจนานุกรม ฉบับราชบัณฑิตยสถาน พ.ศ.๒๕๒๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๑ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๖. รตนสูตร<br>
  ท่านเหล่านั้นก็จะไม่ถือกำเนิดในภพที่ ๘๑<br>
  นี้เป็นรัตนะอันประณีตในพระสงฆ์<br>
  ด้วยสัจจะนี้ ขอให้มีความสวัสดี<br>
  [๑๐] พระโสดาบันนั้นละธรรม ๓ ประการ คือ<br>
  สักกายทิฏฐิ วิจิกิจฉา และสีลัพพตปรามาส<br>
  พร้อมกับการบรรลุโสดาปัตติมรรคได้แล้ว<br>
  แม้จะมีกิเลสบางอย่างเหลืออยู่๒<br>
  [๑๑] พระโสดาบันนั้นพ้นแล้วจากอบายทั้งสี่๓<br>
  และจะไม่ทำอภิฐาน ๖๔<br>
  นี้เป็นรัตนะอันประณีตในพระสงฆ์<br>
  ด้วยสัจจะนี้ ขอให้มีความสวัสดี<br>
  [๑๒] ถึงแม้ว่า พระโสดาบันนั้นจะทำบาปกรรม๕<br>
  ทางกาย ทางวาจา หรือทางใจไปบ้าง<br>
  ท่านก็ไม่ปกปิดบาปกรรมนั้นไว้<br>
  เรากล่าวว่าผู้เห็นบท๖แล้ว ไม่อาจทำอย่างนั้นได้<br>
  นี้เป็นรัตนะอันประณีตในพระสงฆ์<br>
  ด้วยสัจจะนี้ ขอให้มีความสวัสดี<br><br>เชิงอรรถ :<br>
  ๑ ไม่ถือกำเนิดในภพที่ ๘ หมายถึงไม่เกิดในภพที่ ๘ เพราะท่านเหล่านั้นละสังโยชน์
  ๓ ประการ (สักกายทิฏฐิ<br>
  วิจิกิจฉา สีลัพพตปรามาส) ได้แล้ว และจะเวียนเกิดเวียนตายในเทวโลกและมนุษยโลกอย่างมากไม่เกิน<br>
  ๗ ครั้ง แล้วบรรลุอรหัตตผล เพราะนามรูปดับไปในภพที่ ๗ นั่นเอง (ขุ.ขุ.อ. ๖/๑๖๓-๑๖๔)<br>
  ๒ อภิ.ก. ๓๗/๒๗๘/๑๐๓<br>
  ๓ อบายทั้งสี่ หมายถึงภูมิที่ปราศจากความเจริญ มี ๔ คือ นรก กำเนิดสัตว์ดิรัจฉาน
  เปรต และอสุรกาย<br>
  (ขุ.ขุ.อ. ๖/๑๖๕)<br>
  ๔ อภิฐาน ๖ หมายถึงฐานะอันหนัก ๖ ประการ ได้แก่ (๑) ฆ่ามารดา (๒) ฆ่าบิดา (๓)
  ฆ่าพระอรหันต์<br>
  (๔) ทำโลหิตของพระพุทธเจ้าให้ห้อ (๕) ทำให้สงฆ์แตกกัน (๖) เข้ารีตศาสดาอื่น (ขุ.ขุ.อ.
  ๖/๑๖๖)<br>
  ๕ บาปกรรม ในที่นี้หมายถึงการต้องอาบัติเบา เช่น ต้องอาบัติเพราะนอนร่วมกับสามเณรเป็นต้น
  มิได้<br>
  หมายถึงอาบัติหนัก (ขุ.ขุ.อ. ๖/๑๖๗) และดู วิ.มหา. (แปล) ๒/๕๐/๒๓๘ ประกอบ<br>
  ๖ บท ในที่นี้หมายถึงทางแห่งนิพพาน (ขุ.ขุ.อ. ๖/๑๖๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๒ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๖. รตนสูตร<br>
  [๑๓] พุ่มไม้งามในป่า ซึ่งมียอดออกดอกบานสะพรั่ง<br>
  ในต้นเดือนห้าแห่งคิมหันตฤดู งามอย่างยิ่ง ฉันใด<br>
  พระผู้มีพระภาคทรงแสดงธรรมอันประเสริฐ<br>
  ที่ให้ถึงนิพพาน เพื่อประโยชน์อย่างยิ่ง ฉันนั้น<br>
  นี้เป็นรัตนะอันประณีตในพระพุทธเจ้า<br>
  ด้วยสัจจะนี้ ขอให้มีความสวัสดี<br>
  [๑๔] พระพุทธเจ้าผู้ประเสริฐ ทรงรู้ธรรมอันประเสริฐ<br>
  ทรงประทานธรรมอันประเสริฐ ทรงนำทางอันประเสริฐมาให้<br>
  ทรงเป็นผู้ยอดเยี่ยมกว่าใคร ๆ ได้ทรงแสดงธรรมอันประเสริฐไว้<br>
  นี้เป็นรัตนะอันประณีตในพระพุทธเจ้า<br>
  ด้วยสัจจะนี้ ขอให้มีความสวัสดี<br>
  [๑๕] พระขีณาสพเหล่าใดสิ้นภพเก่าแล้ว ไม่มีการเกิดใหม่<br>
  ทั้งมีจิตเบื่อหน่ายในภพที่จะเกิดต่อไป<br>
  ท่านเหล่านั้นชื่อว่า มีพืช๑สิ้นแล้ว ไม่มีฉันทะงอกขึ้น เป็นปราชญ์<br>
  ย่อมดับสนิทเหมือนประทีปดวงนี้ดับไป<br>
  นี้เป็นรัตนะอันประณีตในพระสงฆ์<br>
  ด้วยสัจจะนี้ ขอให้มีความสวัสดี<br>
  (ท้าวสักกะจอมเทพกราบทูลเป็นคาถา ดังนี้ )<br>
  [๑๖] ภูตทั้งหลายผู้สิงสถิตอยู่บนภาคพื้น<br>
  หรือผู้สิงสถิตอยู่ในอากาศ ที่มาประชุมกันอยู่ ณ ที่นี้<br><br>เชิงอรรถ :<br>
  ๑ พืช ในที่นี้หมายถึงปฏิสนธิวิญญาณ (ขุ.ขุ.อ. ๖/๑๗๑) และดู องฺ.ติก. (แปล) ๒๐/๗๗/๓๐๐
  ประกอบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๓ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๖. รตนสูตร<br>
  ข้าพระพุทธเจ้าทั้งหลายขอนอบน้อมพระตถาคต๑พุทธเจ้า<br>
  ที่เทวดาและมนุษย์บูชาแล้ว ขอให้มีความสวัสดี<br>
  [๑๗] ภูตทั้งหลายผู้สิงสถิตอยู่บนภาคพื้น<br>
  หรือผู้สิงสถิตอยู่ในอากาศ ที่มาประชุมกันอยู่ ณ ที่นี้<br>
  ข้าพระพุทธเจ้าทั้งหลายขอนอบน้อมพระธรรมของพระตถาคต<br>
  ที่เทวดาและมนุษย์บูชาแล้ว ขอให้มีความสวัสดี<br>
  [๑๘] ภูตทั้งหลายผู้สิงสถิตอยู่บนภาคพื้น<br>
  หรือผู้สิงสถิตอยู่ในอากาศ ที่มาประชุมกันอยู่ ณ ที่นี้<br>
  ข้าพระพุทธเจ้าทั้งหลายขอนอบน้อมพระสงฆ์ของพระตถาคต<br>
  ที่เทวดาและมนุษย์บูชาแล้ว ขอให้มีความสวัสดี<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  ถ้าเห็นว่าจะได้สุขอันยิ่งใหญ่<br>
  ด้วยการเสียสละสุขอันเล็กน้อย<br>
  นักปราชญ์พึงเสียสละสุขอันเล็กน้อย<br>
  เพื่อเห็นแก่สุขอันยิ่งใหญ่๒<br>
  รตนสูตร จบ<br><br>เชิงอรรถ :<br>
  ๑ ตถาคต แปลว่า ไปอย่างนั้นหรือมาอย่างนั้น มีความหมายหลายนัย เช่น ไปหรือมาอย่างบุคคลผู้<br>
  ขวนขวายเพื่อประโยชน์เกื้อกูลแก่ชาวโลก ไปหรือมาด้วยการเพิกถอนกิเสสได้ด้วยกำลังแห่งสมถะและวิปัสสนา<br>
  ไปหรือมาด้วยการกำจัดทุกข์ทั้งปวงได้ ไปหรือมาด้วยการปฏิบัติเพื่อประโยชน์เกื้อกูลแก่ตน
  ในที่นี้ใช้เป็น<br>
  คำแสดงคุณลักษณะของพระพุทธ พระธรรม และพระสงฆ์ ว่าไปอย่างนั้นหรือมาอย่างนั้น
  (ขุ.ขุ.อ. ๖/๑๗๒)<br>
  ๒ สุขอันยิ่งใหญ่ ในที่นี้หมายถึงความสุขอันโอฬารคือพระนิพพาน (ขุ.ธ.อ. ๗/๘๗)
  ดู ขุ.ธ. แปลในเล่มนี้<br>
  ข้อ ๒๙๐ หน้า ๑๒๓<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๔ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๗. ติโรกุฑฑสูตร<br>
  ๗. ติโรกุฑฑสูตร๑<br>
  ว่าด้วยเรื่องเปรตที่อยู่ภายนอกฝาเรือน๒<br>
  (พระผู้มีพระภาคตรัสพระคาถานี้ เพื่ออนุโมทนาพระเจ้าพิมพิสารจอมทัพมคธรัฐ<br>
  ดังนี้)<br>
  [๑] พวกเปรตพากันมาสู่เรือนของตน๓<br>
  บ้างยืนอยู่ที่ฝาเรือนด้านนอก<br>
  บ้างยืนอยู่ที่ทางสี่แพร่ง สามแพร่ง<br>
  บ้างยืนพิงอยู่ที่บานประตู<br>
  [๒] เมื่อมีข้าวและน้ำดื่มมากมาย<br>
  เมื่อของเคี้ยวของกินถูกจัดเตรียมไว้แล้ว<br>
  ญาติสักคนก็ไม่นึกถึงเปรตเหล่านั้น<br>
  เพราะกรรมของสัตว์เหล่านั้นเป็นปัจจัย<br>
  [๓] เหล่าชนผู้อนุเคราะห์ ย่อมถวายอาหารและน้ำดื่ม<br>
  ที่สะอาดประณีต เหมาะแก่พระสงฆ์ตามกาล<br>
  อุทิศให้ญาติทั้งหลาย(ที่เกิดเป็นเปรต)อย่างนี้ว่า<br>
  ขอทานนี้จงสำเร็จแก่ญาติทั้งหลายของเรา<br>
  ขอญาติทั้งหลาย จงเป็นสุขเถิด<br>
  [๔] ส่วนญาติที่เกิดเป็นเปรตเหล่านั้น<br>
  พากันมาประชุมพร้อมกัน ณ ที่ให้ทานนั้น<br>
  ย่อมอนุโมทนาในอาหารและน้ำดื่มเป็นอันมากโดยเคารพว่า<br>
  [๕] เพราะเหตุแห่งญาติเหล่าใด พวกเราจึงได้สุขสมบัติเช่นนี้<br>
  ขอญาติเหล่านั้นของพวกเราจงมีอายุยืน<br>
  อนึ่ง การบูชา ญาติผู้เป็นทายกก็ได้ทำแก่พวกเราแล้ว<br>
  และทายกก็ไม่ไร้ผล<br><br>เชิงอรรถ :<br>
  ๑ พระสูตรนี้ พระผู้มีพระภาคตรัสแก่พระเจ้าพิมพิสาร ณ กรุงราชคฤห์ (ขุ.ขุ.อ. ๗/๑๗๗)<br>
  ๒ ดูเทียบ ขุ.เปต. (แปล) ๒๖/๑๔-๒๕/๑๗๐-๑๗๒, อภิ.ก. ๓๗/๔๙๐/๒๙๕<br>
  ๓ เรือนของตน หมายถึงเรือนญาติของตน หรือเรือนที่เคยอยู่ในปางก่อน (ขุ.ขุ.อ. ๗/๑๘๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๕ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๗. ติโรกุฑฑสูตร<br>
  [๖] ในเปตวิสัย๑นั้น ไม่มีกสิกรรม (การทำไร่ไถนา)<br>
  ไม่มีโครักขกรรม (การเลี้ยงวัวไว้ขาย)<br>
  ไม่มีพาณิชกรรม (การค้าขาย) เช่นนั้น<br>
  การแลกเปลี่ยนซื้อขายด้วยเงิน ก็ไม่มี<br>
  ผู้ที่ตายไปเกิดเป็นเปรตในเปตวิสัยนั้น<br>
  ดำรงชีพด้วยผลทานที่พวกญาติอุทิศให้จากมนุษยโลกนี้<br>
  [๗] น้ำฝนที่ตกลงมาในที่ดอนย่อมไหลไปสู่ที่ลุ่ม ฉันใด<br>
  ทานที่ทายกอุทิศให้จากมนุษยโลกนี้<br>
  ย่อมสำเร็จผลแน่นอนแก่พวกเปรต ฉันนั้นเหมือนกัน<br>
  [๘] ห้วงน้ำที่เต็มย่อมยังสมุทรสาครให้เต็มเปี่ยม ฉันใด<br>
  ทานที่ทายกอุทิศให้จากมนุษยโลกนี้<br>
  ย่อมสำเร็จแก่เปรตทั้งหลาย ฉันนั้นเหมือนกัน<br>
  [๙] กุลบุตรเมื่อระลึกถึงอุปการะ<br>
  ที่ญาติผู้ละไปแล้ว(เปรต)เคยทำไว้ในกาลก่อนว่า<br>
  ‘ผู้นั้นได้ให้สิ่งนี้แก่เรา ได้ทำสิ่งนี้แก่เรา<br>
  ได้เป็นญาติ มิตร และสหายของเรา’<br>
  ก็ควรถวายทักษิณาทานอุทิศให้แก่ญาติผู้ละไปแล้ว<br>
  [๑๐] การร้องไห้ ความเศร้าโศก<br>
  หรือความร่ำไห้คร่ำครวญอย่างอื่นใด<br>
  ใคร ๆ ไม่ควรทำเลย เพราะการร้องไห้ เป็นต้นนั้น<br>
  ไม่เป็นประโยชน์แก่ญาติผู้ล่วงลับไปแล้ว<br>
  ญาติทั้งหลายก็ยังคงสภาพอยู่อย่างนั้น<br><br>เชิงอรรถ :<br>
  ๑ เปตวิสัย หมายถึงภูมิหรือกำเนิดแห่งเปรต (ขุ.ขุ.อ. ๗/๑๘๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๖ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๘. นิธิกัณฑสูตร<br>
  [๑๑] ส่วนทักษิณาทานนี้แล ที่ตั้งไว้ดีแล้วในพระสงฆ์<br>
  ย่อมสำเร็จประโยชน์เกื้อกูลสิ้นกาลนาน<br>
  แก่หมู่ญาติที่เกิดเป็นเปรตนั้น โดยพลันทีเดียว<br>
  [๑๒] ญาติธรรม๑นี้นั้น ท่านแสดงออกแล้ว<br>
  การบูชาญาติที่ตายไปเป็นเปรต ท่านทำอย่างยิ่งใหญ่แล้ว<br>
  ทั้งกำลังกายของภิกษุ ท่านก็เพิ่มให้แล้ว<br>
  เป็นอันว่าท่านสั่งสมบุญไว้มิใช่น้อยเลย<br>
  ติโรกุฑฑสูตร จบ</p>
<p> ๘. นิธิกัณฑสูตร<br>
  ว่าด้วยการฝังขุมทรัพย์<br>
  (พระผู้มีพระภาคตรัสพระคาถานี้แก่กุฎุมพีคนหนึ่งในกรุงสาวัตถี ดังนี้)<br>
  [๑] คนเราฝังขุมทรัพย์๒ไว้ในที่ลึกจดถึงน้ำก็ด้วยคิดว่า<br>
  เมื่อเกิดกิจที่จำเป็นขึ้น ขุมทรัพย์นี้จะเป็นประโยชน์แก่เรา<br>
  [๒] คนเราฝังขุมทรัพย์ไว้ในโลก ก็เพื่อจุดประสงค์นี้ คือ<br>
  เพื่อให้พ้นจากราชภัยที่คอยคุกคาม<br>
  เพื่อให้พ้นจากโจรภัยที่คอยเบียดเบียน<br>
  เพื่อเก็บไว้ใช้หนี้ก็มี เพื่อเก็บไว้ใช้ในยามเกิดทุพภิกขภัย๓<br>
  หรือเพื่อใช้ในเวลามีภัยอันตรายต่าง ๆ<br><br>เชิงอรรถ :<br>
  ๑ ญาติธรรม หมายถึงกิจคือการสงเคราะห์ต่อกันที่ญาติจะพึงกระทำต่อกัน (ขุ.ขุ.อ.
  ๗/๑๙๐)<br>
  ๒ ขุมทรัพย์ มี ๔ ชนิด คือ (๑) ถาวระ คือขุมทรัพย์ถาวร เช่น ที่ดิน ที่นา ที่สวน
  เงินและทอง (๒) ชังคมะ<br>
  คือขุมทรัพย์ที่เคลื่อนที่ได้ เช่น ทาสชาย ทาสหญิง ช้าง ม้า โค กระบือ แกะ ไก่
  สุกร เป็นต้น (๓) อังคสมะ<br>
  คือขุมทรัพย์ติดตัว เช่น วิชาความรู้ ศิลปวิทยา เป็นต้น (๔) อนุคามิกะ คือขุมทรัพย์ตามตัวทางคุณธรรม<br>
  ได้แก่ บุญกุศล ทาน การรักษาศีล การเจริญภาวนา เป็นต้น ในที่นี้หมายถึงขุมทรัพย์ถาวร
  (ขุ.ขุ.อ. ๘/๑๙๓)<br>
  ๓ ทุพภิกขภัย หมายถึงภัยที่เกิดจากข้าวยากหมากแพง หรือการขาดแคลนอาหารในบ้านเมือง
  (ขุ.ขุ.อ.<br>
  ๘/๑๙๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๗ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๘. นิธิกัณฑสูตร<br>
  [๓] ขุมทรัพย์ที่เขาฝังไว้อย่างดีในที่ลึกจดน้ำถึงเพียงนั้น<br>
  จะสำเร็จประโยชน์แก่เขาไปทั้งหมด ตลอดเวลาก็หาไม่<br>
  [๔] เพราะบางทีขุมทรัพย์ก็เคลื่อนที่ไปก็มี<br>
  บางทีเขาลืมที่ฝังไว้ก็มี<br>
  บางทีพวกนาคเคลื่อนย้ายก็มี<br>
  บางทีพวกยักษ์นำขุมทรัพย์นั้นไปก็มี<br>
  [๕] หรือบางทีเมื่อเขาไม่เห็นทายาทผู้ไม่เป็นที่รักขโมยขุดเอาไปก็มี<br>
  เมื่อเขาสิ้นบุญ ขุมทรัพย์ที่ฝังไว้ทั้งหมดนั้นก็พินาศหายไป<br>
  [๖] ขุมทรัพย์๑ที่ผู้ใดจะเป็นสตรีก็ตาม เป็นบุรุษก็ตาม<br>
  ฝังไว้ดีแล้ว ด้วยทาน ศีล สัญญมะ และทมะ๒<br>
  [๗] ในพระเจดีย์ พระสงฆ์ บุคคล แขกที่มาหา<br>
  ในมารดา บิดา หรือพี่ชาย<br>
  [๘] ขุมทรัพย์นี้ชื่อว่าฝังไว้ดีแล้ว คนอื่นขนเอาไปไม่ได้<br>
  จะติดตามคนฝังตลอดไป<br>
  บรรดาทรัพย์สมบัติที่เขาจำต้องละไป<br>
  เขาพาไปได้เฉพาะขุมทรัพย์นี้เท่านั้น<br>
  [๙] ขุมทรัพย์นี้ไม่ทั่วไปแก่คนเหล่าอื่น ทั้งโจรก็ลักเอาไปไม่ได้<br>
  ผู้มีปัญญาควรทำแต่บุญที่จะเป็นขุมทรัพย์ติดตามตนตลอดไป<br>
  [๑๐] ขุมทรัพย์นี้ให้ผลอันน่าปรารถนาทุกประการ<br>
  แก่เทวดา และมนุษย์ คือเทวดาและมนุษย์ปรารถนาผลใด ๆ<br>
  ผลนั้น ๆ ทุกอย่าง จะได้ด้วยขุมทรัพย์นี้<br><br>เชิงอรรถ :<br>
  ๑ ขุมทรัพย์ ในที่นี้หมายถึงขุมทรัพย์ชนิดอนุคามิกะ (ดูเชิงอรรถหน้า ๑๗ ประกอบ)
  (ขุ.ขุ.อ. ๘/๑๙๖)<br>
  ๒ สัญญมะ หมายถึงการห้ามจิตมิให้ตกไปในอารมณ์ต่าง ๆ คำนี้เป็นชื่อของสมาธิและอินทรียสังวร
  ทมะ<br>
  หมายถึงการฝึกตน ได้แก่ การเข้าไประงับกิเลส คำนี้เป็นชื่อของปัญญา (ขุ.ขุ.อ.
  ๘/๑๙๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๘ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๘. นิธิกัณฑสูตร<br>
  [๑๑] ความมีผิวพรรณงดงาม ความมีเสียงไพเราะ<br>
  ความมีทรวดทรงสมส่วน ความมีรูปสวย<br>
  ความเป็นใหญ่ ความมีบริวาร ทั้งหมดจะได้ด้วยขุมทรัพย์นี้<br>
  [๑๒] ความเป็นพระราชาในประเทศ ความเป็นอิสระ๑<br>
  ความสุขของความเป็นพระเจ้าจักรพรรดิอันน่าพอใจ<br>
  และแม้ความเป็นเทวราชของเทวดาในหมู่เทพ<br>
  ทั้งหมดก็จะได้ด้วยขุมทรัพย์นี้<br>
  [๑๓] สมบัติของมนุษย์ก็ดี ความยินดีในเทวโลกก็ดี<br>
  สมบัติคือนิพพานก็ดี ทั้งหมดจะได้ด้วยขุมทรัพย์นี้<br>
  [๑๔] บุคคลอาศัยมิตตสัมปทา๒<br>
  ประกอบความเพียรโดยแยบคาย<br>
  ก็จะเป็นผู้ชำนาญในวิชชาและวิมุตติ<br>
  ทั้งหมดจะได้ด้วยขุมทรัพย์นี้<br>
  [๑๕] ปฏิสัมภิทา๓ วิโมกข์๔ สาวกบารมี๕<br>
  ปัจเจกโพธิ๖ และพุทธภูมิ๗<br>
  ทั้งหมดจะได้ด้วยขุมทรัพย์นี้<br><br>เชิงอรรถ :<br>
  ๑ ความเป็นอิสระ หมายถึงความเป็นพระเจ้าจักรพรรดิมีมหาสมุทรทั้ง ๔ เป็นขอบเขต
  (ขุ.ขุ.อ. ๘/๒๐๓)<br>
  ๒ มิตตสัมปทา หมายถึงความเพรียบพร้อมด้วยมิตรที่มีคุณความดี เช่น พระศาสดา หรือเพื่อนพรหมจารี<br>
  ผู้ดำรงตนน่าเคารพ (ขุ.ขุ.อ. ๘/๒๐๕)<br>
  ๓ ปฏิสัมภิทา หมายถึงปัญญาแตกฉานมี ๔ ประการ คือ (๑) อัตถปฏิสัมภิทา ปัญญาแตกฉานในอรรถ<br>
  (๒) ธัมมปฏิสัมภิทา ปัญญาแตกฉานในธรรม (๓) นิรุตติปฏิสัมภิทา ปัญญาแตกฉานในนิรุตติคือภาษา<br>
  (๔) ปฏิภาณปฏิสัมภิทา ปัญญาแตกฉานในปฏิภาณ (ขุ.ขุ.อ. ๘/๒๐๖)<br>
  ๔ วิโมกข์ หมายถึงวิโมกข์ ๘ คือ รูปฌาน ๔ อรูปฌาน ๔ (ขุ.ขุ.อ. ๘/๒๐๖)<br>
  ๕ สาวกบารมี หมายถึงบารมีที่ให้สำเร็จเป็นพระสาวก (ขุ.ขุ.อ. ๘/๒๐๖)<br>
  ๖ ปัจเจกโพธิ หมายถึงบารมีที่ให้สำเร็จเป็นพระปัจเจกพุทธเจ้าผู้ตรัสรู้ได้เอง
  (ขุ.ขุ.อ. ๘/๒๐๖)<br>
  ๗ พุทธภูมิ หมายถึงบารมีที่ให้สำเร็จเป็นพระพุทธเจ้าผู้สูงสุดกว่าสัตว์ทั้งปวง
  (ขุ.ขุ.อ. ๘/๒๐๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๙ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๙. เมตตสูตร<br>
  [๑๖] บุญสัมปทา๑นี้มีประโยชน์มากอย่างนี้<br>
  เพราะฉะนั้น บัณฑิตผู้เป็นปราชญ์<br>
  จึงสรรเสริญภาวะแห่งบุญที่ทำไว้แล้ว<br>
  นิธิกัณฑสูตร จบ</p>
<p> ๙. เมตตสูตร<br>
  ว่าด้วยการแผ่เมตตา<br>
  (พระผู้มีพระภาคตรัสพระคาถานี้แก่ภิกษุทั้งหลายผู้อยู่ป่า ดังนี้)<br>
  [๑] ผู้ฉลาดในประโยชน์มุ่งหวังบรรลุสันตบท๒<br>
  ควรบำเพ็ญกรณียกิจ๓ควรเป็นผู้อาจหาญ ซื่อตรง<br>
  เคร่งครัด ว่าง่าย อ่อนโยน และไม่เย่อหยิ่ง<br>
  [๒] ควรเป็นผู้สันโดษ เลี้ยงง่าย มีกิจน้อย๔<br>
  มีความประพฤติเบา๕ มีอินทรีย์สงบ มีปัญญารักษาตน<br>
  ไม่คะนอง๖ ไม่ยึดติดในตระกูลทั้งหลาย<br><br>เชิงอรรถ :<br>
  ๑ บุญสัมปทา หมายถึงความถึงพร้อมแห่งบุญ (ขุ.ขุ.อ. ๘/๒๐๖)<br>
  ๒ สันตบท หมายถึงนิพพาน (ขุ.ขุ.อ. ๙/๒๑๒)<br>
  ๓ กรณียกิจ หมายถึงการศึกษาในไตรสิกขา คือ ศีล สมาธิ ปัญญา ตรงกันข้ามกับ อกรณียกิจ
  คือ สีลวิบัติ <br>
  ทิฏฐิวิบัติ อาจารวิบัติ อาชีววิบัติ (ขุ.ขุ.อ. ๙/๒๑๒)<br>
  ๔ มีกิจน้อย ในที่นี้หมายถึงไม่ขวนขวายการงานต่าง ๆ ที่จะทำให้จิตฟุ้งซ่าน ไม่พูดคุยเพ้อเจ้อ
  ไม่คลุกคลี<br>
  หมู่คณะ ปล่อยวางหน้าที่รับผิดชอบงานก่อสร้าง งานบริหารคณะสงฆ์ เป็นต้น มุ่งบำเพ็ญสมณธรรมเป็น<br>
  หลัก (ขุ.ขุ.อ. ๙/๒๑๖)<br>
  ๕ มีความประพฤติเบา ในที่นี้หมายถึงมีเพียงบริขาร ๘ เช่น บาตร จีวร เป็นต้น ไม่สะสมสิ่งของมากให้เป็น<br>
  ภาระ เหมือนนกมีเพียงปีกบินไปฉะนั้น (ขุ.ขุ.อ. ๙/๒๑๖)<br>
  ๖ ไม่คะนอง หมายถึงไม่คะนองกาย วาจา และใจ (ขุ.ขุ.อ. ๙/๒๑๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๒๐ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๙. เมตตสูตร<br>
  [๓] อนึ่ง ไม่ควรประพฤติความเสียหายใด ๆ<br>
  ที่จะเป็นเหตุให้วิญญูชนเหล่าอื่นตำหนิเอาได้<br>
  (ควรแผ่เมตตาไปในสรรพสัตว์อย่างนี้ว่า)<br>
  ขอสัตว์ทั้งปวงจงมีความสุข<br>
  มีความเกษม มีตนเป็นสุขเถิด<br>
  [๔] คือ เหล่าสัตว์ที่ยังเป็นผู้หวาดสะดุ้งหรือเป็นผู้มั่นคง๑<br>
  ขอสัตว์เหล่านั้นทั้งหมดจงมีตนเป็นสุขเถิด<br>
  เหล่าสัตว์ที่มีขนาดกายยาว ขนาดกายใหญ่ ขนาดกายปานกลาง<br>
  ขนาดกายเตี้ย ขนาดกายผอม หรือขนาดกายอ้วน<br>
  ขอสัตว์เหล่านั้นทั้งหมดจงมีตนเป็นสุขเถิด<br>
  [๕] เหล่าสัตว์ที่เคยเห็นก็ดี เหล่าสัตว์ที่ไม่เคยเห็นก็ดี<br>
  เหล่าสัตว์ที่อยู่ใกล้และอยู่ไกลก็ดี ภูตหรือสัมภเวสี๒ก็ดี<br>
  ขอสัตว์เหล่านั้นทั้งหมดจงมีตนเป็นสุขเถิด<br>
  [๖] ไม่ควรข่มเหง ไม่ควรดูหมิ่นกันและกันในทุกโอกาส<br>
  ไม่ควรปรารถนาทุกข์แก่กันและกัน<br>
  เพราะความโกรธและความแค้น<br><br>เชิงอรรถ :<br>
  ๑ หวาดสะดุ้ง หมายถึงมีตัณหาและความกลัวภัย มั่นคง หมายถึงบรรลุอรหัตตผล เพราะละตัณหาและ<br>
  ความกลัวภัยได้ (ขุ.ขุ.อ. ๙/๒๒๐)<br>
  ๒ ในที่นี้ ภูต หมายถึงพระอรหันตขีณาสพ สัมภเวสี หมายถึงพระเสขะและปุถุชนผู้ยังต้องแสวงหาที่เกิด<br>
  ต่อไป เพราะยังละภวสังโยชน์ไม่ได้<br>
  อีกนัยหนึ่ง ในกำเนิด ๔ สัตว์ที่เกิดในไข่และเกิดในครรภ์ ถ้ายังไม่เจาะเปลือกไข่หรือคลอดจากครรภ์<br>
  ออกมา ยังเรียกว่า สัมภเวสี ต่อเมื่อเจาะเปลือกไข่หรือคลอดออกมา เรียกว่า ภูต,
  พวกสังเสทชะ (เกิดที่<br>
  ชื้นแฉะ) และพวกโอปปาติกะ (เกิดผุดขึ้น) ในขณะจิตแรก ก็เรียกว่า สัมภเวสี ตั้งแต่ขณะจิตที่
  ๒ เป็นต้นไป<br>
  เรียกว่า ภูต (ขุ.ขุ.อ. ๙/๒๒๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๒๑ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๙. เมตตสูตร<br>
  [๗] ควรแผ่เมตตาจิตอย่างไม่มีประมาณไปยังสรรพสัตว์<br>
  ดุจมารดาเฝ้าถนอมบุตรคนเดียวด้วยชีวิต ฉะนั้น<br>
  [๘] อนึ่ง ควรแผ่เมตตาจิตอย่างไม่มีประมาณ<br>
  กว้างขวาง ไม่มีเวร ไม่มีศัตรูไปยังสัตว์โลกทั่วทั้งหมด<br>
  ทั้งชั้นบน๑ ชั้นล่าง๒ และชั้นกลาง๓<br>
  [๙] ผู้แผ่เมตตาจะยืน เดิน นั่ง หรือนอน<br>
  ควรตั้งสติ๔นี้ไว้ตลอดเวลาที่ยังไม่ง่วง<br>
  นักปราชญ์เรียกการอยู่ด้วยเมตตานี้ว่า พรหมวิหาร<br>
  [๑๐] อนึ่ง ผู้แผ่เมตตาที่ไม่ยึดถือทิฏฐิ๕<br>
  มีศีล ถึงพร้อมด้วยทัสสนะ๖<br>
  กำจัดความยินดีในกามคุณได้แล้ว<br>
  ก็จะไม่เกิดในครรภ์อีกต่อไป<br>
  เมตตสูตร จบ<br>
  ขุททกปาฐะ จบ<br><br>เชิงอรรถ :<br>
  ๑ ชั้นบน หมายถึงอรูปภพ (ขุ.ขุ.อ. ๙/๒๒๓)<br>
  ๒ ชั้นล่าง หมายถึงกามภพ (ขุ.ขุ.อ. ๙/๒๒๓)<br>
  ๓ ชั้นกลาง หมายถึงรูปภพ (ขุ.ขุ.อ. ๙/๒๒๓)<br>
  ๔ สติ หมายถึงเมตตาฌานัสสติ คือสติที่ประกอบด้วยเมตตาฌาน (ขุ.ขุ.อ. ๙/๒๒๔)<br>
  ๕ ทิฏฐิ หมายถึงทิฏฐิที่ว่า “กองแห่งสังขารล้วน ๆ จัดเป็นสัตว์ไม่ได้” (ขุ.ขุ.อ.
  ๙/๒๒๕) และดู สํ.ส. (แปล)<br>
  ๑๕/๑๗๑/๒๒๘<br>
  ๖ ทัสสนะ หมายถึงโสดาปัตติมัคคสัมมาทิฏฐิ ซึ่งเป็นพื้นฐานแห่งการบรรลุสกทาคามิมรรค
  อนาคามิมรรค<br>
  อันเป็นเหตุให้ไปเกิดในชั้นสุทธาวาส แล้วบรรลุอรหัตตผลในที่นั้น ไม่กลับมาเกิดในครรภ์อีกต่อไป
  (ขุ.ขุ.อ.<br>
  ๙/๒๒๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๒๒ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๑. ยมกวรรค ๑. จักขุปาลเถรวัตถุ<br>
  พระสุตตันตปิฎก<br>
  ขุททกนิกาย ธรรมบท<br>
  _____________<br>
  ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น</p>
<p> ๑. ยมกวรรค<br>
  หมวดว่าด้วยธรรมเป็นคู่กัน<br>
  ๑. จักขุปาลเถรวัตถุ<br>
  เรื่องพระจักขุบาลเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑] ธรรมทั้งหลาย๑ มีใจ๒เป็นหัวหน้า๓<br>
  มีใจเป็นใหญ่ สำเร็จด้วยใจ<br>
  ถ้าคนมีใจชั่ว ก็จะพูดชั่วหรือทำชั่วตามไปด้วย<br>
  เพราะความชั่วนั้น ทุกข์ย่อมติดตามเขาไป<br>
  เหมือนล้อหมุนตามรอยเท้าโคที่ลากเกวียนไป ฉะนั้น<br><br>เชิงอรรถ :<br>
  ๑ ธรรมทั้งหลาย มีความหมาย ๔ ประการ คือ (๑) คุณธรรม (๒) เทศนาธรรม (๓) ปริยัติธรรม<br>
  (๔) นิสสัตตธรรม (สภาวะที่มิใช่สัตว์) หรือนิชชีวธรรม (สภาวะที่มิใช่ชีวะ) ในที่นี้หมายถึงนิสสัตตธรรม<br>
  ได้แก่ อรูปขันธ์ ๓ คือ เวทนาขันธ์ สัญญาขันธ์ และสังขารขันธ์ (ขุ.ธ.อ. ๑/๒๐-๒๑)
  และดู ขุ.ชา. (แปล)<br>
  ๒๗/๓๘๖/๕๓๗ ประกอบ<br>
  ๒ ใจ หมายถึงจิต ๔ ระดับ คือ จิตระดับกามาวจรภูมิ จิตระดับรูปาวจรภูมิ จิตระดับอรูปาวจรภูมิ
  และ<br>
  จิตระดับโลกุตตรภูมิ แต่ในที่นี้หมายเอาจิตที่มีโทมนัสประกอบด้วยปฏิฆะ เดิมทีเดียว
  จิตนั้นเป็นภวังคจิต<br>
  คือเป็นจิตที่ผ่องใส(ปภัสสรจิต) แต่เมื่อถูกเจตสิกธรรมฝ่ายชั่วกล่าวคืออุปกิเสสธรรมจรมากระทบเข้า
  ก็กลาย<br>
  เป็นจิตเศร้าหมองที่เรียกว่า ใจชั่ว ซึ่งพร้อมที่จะแสดงพฤติกรรมออกมาทางกายและวาจา
  (ขุ.ธ.อ. ๑/๒๐)<br>
  ๓ เป็นหัวหน้า หมายถึงเป็นหัวหน้าของเจตสิกธรรม กล่าวคือเป็นเหตุปัจจัยให้เจตสิกธรรมเกิดขึ้น
  (ขุ.ธ.อ. ๑/๒๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๒๓ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๑. ยมกวรรค ๓. ติสสเถรวัตถุ<br>
  ๒. มัฏฐกุณฑลีวัตถุ<br>
  เรื่องนายมัฏฐกุณฑลี<br>
  (พระผู้มีพระภาคตรัสพระคาถานี้แก่อทินนปุพพกพราหมณ์บิดาของนาย<br>
  มัฏฐกุณฑลี ดังนี้)<br>
  [๒] ธรรมทั้งหลาย มีใจเป็นหัวหน้า<br>
  มีใจเป็นใหญ่ สำเร็จด้วยใจ<br>
  ถ้าคนมีใจดี ก็จะพูดดีหรือทำดีตามไปด้วย<br>
  เพราะความดีนั้น สุขย่อมติดตามเขาไป<br>
  เหมือนเงาติดตามตัวเขาไป ฉะนั้น๑ </p>
<p> ๓. ติสสเถรวัตถุ๒<br>
  เรื่องพระติสสเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓] ชนเหล่าใด เข้าไปผูกเวรว่า<br>
  “คนนี้ได้ด่าเรา ได้ฆ่าเรา<br>
  ได้ชนะเรา และได้ลักสิ่งของของเราไป”<br>
  เวรของชนเหล่านั้น ย่อมไม่สงบระงับ<br><br>เชิงอรรถ :<br>
  ๑ ความหมายของธรรมบทข้อที่ ๒ นี้มีนัยตรงกันข้ามกับธรรมบทข้อที่ ๑ ดูเทียบเชิงอรรถหน้า
  ๒๓ และดู<br>
  ขุ.ธ.อ. ๑/๓๒-๓๔ ประกอบ<br>
  ๒ ธรรมบทข้อ ๓-๖ ดูเทียบ วิ.ม. (แปล) ๕/๔๖๔/๓๕๔, ม.อุ. ๑๔/๒๓๗/๒๐๓-๒๐๔, ขุ.ชา.
  (แปล) ๒๗/๑๑๓-<br>
  ๑๑๕/๒๒๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๒๔ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๑. ยมกวรรค ๕. โกสัมพิกวัตถุ<br>
  [๔] ส่วนชนเหล่าใด ไม่เข้าไปผูกเวรว่า<br>
  “คนนี้ได้ด่าเรา ได้ฆ่าเรา<br>
  ได้ชนะเรา และได้ลักสิ่งของของเราไป”<br>
  เวรของชนหล่านั้น ย่อมสงบระงับ</p>
<p> ๔. กาลียักขินีวัตถุ<br>
  เรื่องนางยักษ์ชื่อกาลี<br>
  (พระผู้มีพระภาคตรัสพระคาถานี้แก่นางยักษ์ชื่อกาลีและหญิงคนหนึ่ง ดังนี้)<br>
  [๕] เพราะว่าในกาลไหน ๆ เวรทั้งหลายในโลกนี้<br>
  ย่อมไม่สงบระงับด้วยเวร๑<br>
  แต่เวรทั้งหลายย่อมสงบระงับด้วยการไม่จองเวร๒<br>
  นี้เป็นธรรมเก่า๓</p>
<p> ๕. โกสัมพิกวัตถุ<br>
  เรื่องภิกษุชาวเมืองโกสัมพี<br>
  (พระผู้มีพระภาคตรัสพระคาถานี้แก่ภิกษุชาวเมืองโกสัมพีผู้ทะเลาะกัน ดังนี้)<br>
  [๖] ชนเหล่าอื่น๔ไม่รู้ชัดว่า “พวกเรากำลังย่อยยับอยู่ ณ ที่นี้”<br>
  ส่วนชนเหล่าใด๕ในหมู่นั้น รู้ชัด<br>
  ความมุ่งร้ายกันย่อมระงับ<br>
  เพราะการปฏิบัติของชนเหล่านั้น<br><br>เชิงอรรถ :<br>
  ๑ เวรนั้นนอกจากจะไม่สงบระงับแล้วยังกลับเพิ่มพูนเวรต่อกันให้มากขึ้น เปรียบเหมือนการใช้น้ำสกปรก <br>
  ชำระล้างสิ่งสกปรกก็ยิ่งเพิ่มพูนความสกปรกมากขึ้นฉะนั้น (ขุ.ธ.อ. ๑/๔๕)<br>
  ๒ การไม่จองเวร หมายถึงธรรมคือขันติ(ความอดทน) เมตตา(ความรัก) โยนิโสมนิการ(การพิจารณาโดย<br>
  แยบคาย) และปัจจเวกขณะ(การพิจารณา) (ขุ.ธ.อ. ๑/๔๕)<br>
  ๓ เป็นธรรมเก่า หมายถึงเป็นทางปฏิบัติเพื่อสงบระงับเวรที่ประพฤติสืบ ๆ กันมาของพระพุทธเจ้า
  พระ<br>
  ปัจเจกพุทธเจ้า และพระขีณาสพ (ขุ.ธ.อ. ๑/๔๕)<br>
  ๔ ชนเหล่าอื่น หมายถึงคนที่สร้างความแตกแยกในหมู่ (ขุ.ธ.อ. ๑/๕๘) <br>
  ๕ ชนเหล่าใด หมายถึงบัณฑิต (ขุ.ธ.อ. ๑/๕๘/)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๒๕ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๑. ยมกวรรค ๗. เทวทัตตวัตถุ<br>
  ๖. มหากาลเถรวัตถุ<br>
  เรื่องพระมหากาลเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๗] มาร๑ย่อมครอบงำบุคคลผู้พิจารณาเห็นความงาม๒<br>
  ไม่สำรวมอินทรีย์ ไม่รู้จักประมาณในการบริโภค<br>
  เกียจคร้าน มีความเพียรย่อหย่อน<br>
  เหมือนพายุพัดต้นไม้ที่ไม่มั่นคงให้หักโค่นลงได้ ฉะนั้น<br>
  [๘] มารย่อมไม่ครอบงำบุคคลผู้ไม่พิจารณาเห็นความงาม<br>
  สำรวมอินทรีย์ดีแล้ว รู้จักประมาณในการบริโภค<br>
  มีศรัทธา และปรารภความเพียร<br>
  เหมือนพายุพัดโค่นภูเขาศิลาไม่ได้ ฉะนั้น</p>
<p> ๗. เทวทัตตวัตถุ<br>
  เรื่องพระเทวทัต<br>
  (พระผู้มีพระภาคทรงปรารภพระเทวทัตที่ได้ผ้ากาสาวะมีราคามากจากแคว้น<br>
  คันธาระ จึงตรัสพระคาถานี้แก่ภิกษุชาวเมืองราชคฤห์ ดังนี้)<br>
  [๙] ผู้ใดยังมีกิเลสดุจน้ำฝาด๓<br>
  ปราศจากทมะและสัจจะ๔<br><br>เชิงอรรถ :<br>
  ๑ มาร ในที่นี้หมายถึงกิเลสมาร (ขุ.ธ.อ. ๑/๖๖)<br>
  ๒ พิจารณาเห็นความงาม ในที่นี้หมายถึงอยู่อย่างปล่อยใจไปในอิฏฐารมณ์ เช่น ยึดถือว่าเล็บงาม
  นิ้วงาม<br>
  เท้างาม เป็นต้น (ขุ.ธ.อ. ๑/๖๕)<br>
  ๓ กิเลสดุจน้ำฝาด หมายถึงกิเลสดุจน้ำย้อม ได้แก่ ราคะ (ความกำหนัด) โทสะ (ความคิดประทุษร้าย)
  โมหะ<br>
  (ความหลง) มักขะ (ความลบหลู่คุณท่าน) ปลาสะ (ความตีเสมอ) อิสสา (ความริษยา) มัจฉริยะ
  (ความ<br>
  ตระหนี่) มายา (มารยา) สาเถยยะ (ความโอ้อวด) ถัมภะ (หัวดื้อ) สารัมภะ (แข่งดี)
  มานะ (ความถือตัว)<br>
  อติมานะ (ความดูหมิ่น) มทะ (ความัวเมา) ปมาทะ (ความประมาท) อกุศลทั้งปวง ทุจริตทั้งปวง
  กรรมนำ<br>
  สัตว์ไปเกิดในภพทั้งปวง และกิเลสพันห้า (ขุ.ธ.อ. ๑/๗๑, ขุ.ชา.อ. ๓/๑๔๑/๑๙๙)<br>
  ๔ ในที่นี้ ทมะ หมายถึงการฝึกอินทรีย์ สัจจะ หมายถึงวจีสัจจะ (ขุ.ธ.อ. ๑/๗๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๒๖ }</span></p><hr><p>
  พระสุตตันตปิฎก ขุททกนิกาย ขุททกปาฐะ ๑. ยมกวรรค ๘. สัญชยวัตถุ<br>
  จะนุ่งห่มผ้ากาสาวะ<br>
  ผู้นั้นไม่ควรที่จะนุ่งห่มผ้ากาสาวะเลย<br>
  [๑๐] ส่วนผู้ใดคายกิเลสดุจน้ำฝาด<br>
  ตั้งมั่นดีแล้วในศีล๑ ประกอบด้วยทมะและสัจจะ<br>
  ผู้นั้นแลควรที่จะนุ่งห่มผ้ากาสาวะได้๒</p>
<p> ๘. สัญชยวัตถุ<br>
  เรื่องสัญชัยปริพาชก<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๑] ชนเหล่าใดเห็นสิ่งที่ไม่มีสาระ๓ว่ามีสาระ<br>
  และเห็นสิ่งที่มีสาระ๔ว่าไม่มีสาระ<br>
  ชนเหล่านั้น ชื่อว่ามีความดำริผิดเป็นทางปฏิบัติ<br>
  ย่อมไม่ประสบสิ่งที่มีสาระ๕<br>
  [๑๒] ส่วนชนเหล่าใดที่รู้สิ่งที่มีสาระว่ามีสาระ<br>
  และรู้สิ่งที่ไม่มีสาระว่าไม่มีสาระ<br>
  ชนเหล่านั้น ชื่อว่ามีความดำริชอบเป็นทางปฏิบัติ<br>
  ย่อมประสบสิ่งที่มีสาระ<br><br>เชิงอรรถ :<br>
  ๑ ศีล ในที่นี้หมายถึงปาริสุทธิศีล ๔ ประการ (ขุ.ธ.อ. ๑/๗๒)<br>
  ๒ ดูเทียบ ขุ.เถร. (แปล) ๒๖/๙๖๙-๙๗๐/๔๙๘, ขุ.ชา. (แปล) ๒๗/๑๔๑-๑๔๒/๑๐๒, ๑๒๒-๑๒๓/๕๕๘<br>
  ๓ สิ่งที่ไม่มีสาระ หมายถึงปัจจัย ๔ มิจฉาทิฏฐิมีวัตถุ ๑๐ และธรรมเทศนาที่ส่งเสริมมิจฉาทิฏฐินั้น
  (ขุ.ธ.อ.<br>
  ๑/๑๐๑)<br>
  ๔ สิ่งที่มีสาระ หมายถึงสัมมาทิฏฐิมีวัตถุ ๑๐ และธรรมเทศนาที่ส่งเสริมสัมมาทิฏฐินั้น
  (ขุ.ธ.อ. ๑/๑๐๑)<br>
  ๕ สาระ ในที่นี้หมายถึงสีลสาระ สมาธิสาระ ปัญญาสาระ วิมุตติสาระ วิมุตติญาณทัสสนสาระ
  ปรมัตถสาระ<br>
  และนิพพาน (ขุ.ธ.อ. ๑/๑๐๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๒๗ }</span></p><hr><p>
  พระสุตตันตปิฎก ขุททกนิกาย ธรรมบท ๑. ยมกวรรค ๑๐. จูนทสูกริกวัตถุ<br>
  ๙. นันทเถรวัตถุ<br>
  เรื่องพระนันทเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๓] ฝนย่อมรั่วรดเรือนที่มุงไม่ดีได้ ฉันใด<br>
  ราคะย่อมรั่วรดจิตที่ไม่ได้อบรม๑ได้ ฉันนั้น<br>
  [๑๔] ฝนย่อมรั่วรดเรือนที่มุงดีแล้วไม่ได้ ฉันใด<br>
  ราคะย่อมรั่วรดจิตที่อบรมดีแล้วไม่ได้ ฉันนั้น๒</p>
<p> ๑๐. จุนทสูกริกวัตถุ<br>
  เรื่องนายจุนทะฆ่าสุกร<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๕] ผู้ทำบาปเป็นปกติ ย่อมเศร้าโศกในโลกนี้<br>
  ตายไปแล้วก็ยังเศร้าโศกในโลกหน้า<br>
  ชื่อว่าเศร้าโศกในโลกทั้งสอง<br>
  เขาย่อมเศร้าโศกเดือดร้อน เพราะเห็นกรรมที่เศร้าหมองของตน<br><br>เชิงอรรถ :<br>
  ๑ จิตที่ไม่ได้อบรม หมายถึงจิตที่ไม่ได้อบรมด้วยสมถภาวนาและวิปัสสนาภาวนา ในคาถานี้หาใช่หมายเอา<br>
  เฉพาะราคะเท่านั้นไม่ที่รั่วรดจิต แต่ยังหมายเอากิเลสทั้งปวง มีโทสะ และโมหะ เป็นต้นด้วย
  (ขุ.ธ.อ.<br>
  ๑/๑๐๙)<br>
  ๒ ดูเทียบ ขุ.เถร. (แปล) ๒๖/๑๓๓-๑๓๔/๓๕๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๒๘ }</span></p><hr><p>
  พระสุตตันตปิฎก ขุททกนิกาย ธรรมบท ๑. ยมกวรรค ๑๓. สุมนาเทวีวัตถุ<br>
  ๑๑. ธัมมิกอุปาสกวัตถุ<br>
  เรื่องอุบาสกผู้ประพฤติธรรม<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๖] ผู้ทำบุญไว้ ย่อมบันเทิงใจในโลกนี้<br>
  ตายไปแล้วก็ยังบันเทิงใจในโลกหน้า<br>
  ชื่อว่าบันเทิงใจในโลกทั้งสอง<br>
  เขาย่อมบันเทิงรื่นเริงใจเพราะเห็นกรรมที่บริสุทธิ์ของตน</p>
<p> ๑๒. เทวทัตตวัตถุ<br>
  เรื่องพระเทวทัต<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๗] ผู้ทำบาปเป็นปกติ ย่อมเดือดร้อนในโลกนี้<br>
  ตายไปแล้วก็ยังเดือดร้อนในโลกหน้า<br>
  ชื่อว่าเดือดร้อนในโลกทั้งสอง<br>
  เขาย่อมเดือดร้อนใจว่า “เราได้ทำบาปไว้แล้ว”<br>
  ครั้นไปสู่ทุคติ เขายิ่งเดือดร้อนมากขึ้น</p>
<p> ๑๓. สุมนาเทวีวัตถุ<br>
  เรื่องนางสุมนาเทวี<br>
  (พระผู้มีพระภาคทรงปรารภนางสุมนาเทวีธิดาคนเล็กของเศรษฐีซึ่งเสียชีวิตจึง<br>
  ตรัสพระคาถานี้แก่อนาถบิณฑิกเศรษฐี ดังนี้)<br>
  [๑๘] ผู้ทำบุญไว้ ย่อมเพลิดเพลินใจในโลกนี้<br>
  ตายไปแล้วก็ยังเพลิดเพลินใจในโลกหน้า<br>
  ชื่อว่าเพลิดเพลินใจในโลกทั้งสอง<br>
  เขาย่อมเพลิดเพลินใจว่า “เราได้ทำบุญไว้แล้ว”<br>
  ครั้นไปสู่สุคติ เขายิ่งเพลิดเพลินใจมากขึ้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๒๙ }</span></p><hr><p>
  พระสุตตันตปิฎก ขุททกนิกาย ธรรมบท ๑. ยมกววค ๑๔. เทวสหายกภิกขุวัตถุ<br>
  ๑๔. เทวสหายกภิกขุวัตถุ<br>
  เรื่องภิกษุสองสหาย<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๙] คนที่กล่าวพุทธพจน์๑แม้มาก<br>
  แต่มัวประมาท ไม่ทำตามพุทธพจน์นั้น<br>
  ย่อมไม่ได้รับผลแห่งความเป็นสมณะ๒<br>
  เหมือนคนรับจ้างเลี้ยงโคได้แต่นับโคให้คนอื่น ฉะนั้น<br>
  [๒๐] คนที่กล่าวพุทธพจน์แม้น้อย<br>
  แต่ประพฤติธรรมสมควรแก่ธรรมเป็นปกติ๓<br>
  ละราคะ โทสะ และโมหะได้แล้ว<br>
  รู้ชอบ มีจิตหลุดพ้นดีแล้ว<br>
  ไม่ยึดติดในโลกนี้และโลกหน้า๔<br>
  เขาย่อมได้รับผลแห่งความเป็นสมณะ<br>
  ยมกวรรคที่ ๑ จบ<br><br>เชิงอรรถ :<br>
  ๑ พุทธพจน์ ในที่นี้หมายถึงพระไตรปิฎก (ขุ.ธ.อ. ๑/๑๔๐)<br>
  ๒ ผลแห่งความเป็นสมณะ หมายถึงมรรค ๔ ผล ๔ (ขุ.ธ.อ. ๑/๑๔๐)<br>
  ๓ ประพฤติธรรมสมควรแก่ธรรม ในที่นี้หมายถึงประพฤติธรรม คือ ปาริสุทธิศีล ๔ ประการ
  ธุดงค์ ๑๓ ประการ<br>
  และอสุภกัมมัฏฐาน เป็นต้น ซึ่งเป็นธรรมที่ควรแก่การบรรลุโลกุตตรธรรม ๙ ประการ
  (ขุ.ธ.อ. ๑/๑๔๑)<br>
  ๔ ไม่ยึดติดในโลกนี้และโลกหน้า ในที่นี้หมายถึงไม่ถือมั่นขันธ์ ธาตุ และอายตนะทั้งภายในภายนอก
  ในโลก<br>
  นี้และโลกหน้าด้วยอุปาทาน ๔ ประการ (ขุ.ธ.อ. ๑/๑๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๓๐ }</span></p><hr><p>
  พระสุตตันตปิฎก ขุททกนิกาย ธรรมบท ๒. อัปปมาทวรรค ๑. สามาวตีวัตถุ<br>
  ๒. อัปปมาทวรรค<br>
  หมวดว่าด้วยความไม่ประมาท<br>
  ๑. สามาวตีวัตถุ<br>
  เรื่องพระนางสามาวดี<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๑] ความไม่ประมาท๑ เป็นทางแห่งอมตะ๒<br>
  ความประมาท เป็นทางแห่งความตาย<br>
  คนผู้ไม่ประมาทชื่อว่าย่อมไม่ตาย<br>
  คนผู้ประมาทจึงเหมือนคนตายแล้ว๓<br>
  [๒๒] บัณฑิตทราบความต่างกัน<br>
  ระหว่างความไม่ประมาทกับความประมาทนั้น<br>
  แล้วตั้งอยู่ในความไม่ประมาท<br>
  ย่อมบันเทิงใจในความไม่ประมาท<br>
  ยินดีในทางปฏิบัติของพระอริยะทั้งหลาย๔<br>
  [๒๓] บัณฑิตผู้เป็นนักปราชญ์เหล่านั้น เพ่งพินิจ๕<br>
  มีความเพียรต่อเนื่อง มีความบากบั่นมั่นคงเป็นนิตย์<br>
  ย่อมบรรลุนิพพานอันเป็นสภาวะยอดเยี่ยม ปลอดจากโยคะ๖<br><br>เชิงอรรถ :<br>
  ๑ ความไม่ประมาท นี้เป็นชื่อของสติ (ขุ.ธ.อ. ๒/๖๐)<br>
  ๒ ทางแห่งอมตะ หมายถึงอุบายบรรลุอมตะ คำว่า อมตะ (ไม่ตาย) หมายถึงนิพพาน นิพพานนั้นแล
  ที่ชื่อว่า<br>
  ไม่แก่ ไม่ตาย เพราะไม่เกิด (ขุ.ธ.อ. ๒/๖๐)<br>
  ๓ ดูเทียบ ขุ.ชา. (แปล) ๒๗/๓๓๒/๕๘๘<br>
  ๔ ทางปฏิบัติของพระอริยะ หมายถึงโพธิปักขิยธรรม ๓๗ ประการ มีสติปัฏฐาน ๔ เป็นต้น
  และโลกุตตร-<br>
  ธรรม ๙ ประการ (ขุ.ธ.อ. ๒/๖๑)<br>
  ๕ เพ่งพินิจ หมายถึงการเพ่งพินิจด้วยจิตที่เป็นสมาธิแน่วแน่มี ๒ อย่าง คือ อารัมมณูปนิชฌาน
  (การเพ่ง<br>
  อารมณ์ ได้แก่สมาบัติ ๘) และลักขณูปนิชฌาน (การเพ่งลักษณะ ได้แก่ วิปัสสนา มรรค
  และผล) (ขุ.ธ.อ.<br>
  ๒/๖๑-๖๕)<br>
  ๖ โยคะ หมายถึงสภาวะอันประกอบสัตว์ไว้ในภพมี ๔ ประการ คือ กาม ภพ ทิฏฐิ และอวิชชา
  (ขุ.ธ.อ.<br>
  ๒/๖๒, ขุ.ธ.อ. ๘/๙๓,๑๐๙, ขุ.อุ.อ. ๑๙/๑๖๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๓๑ }</span></p><hr><p>
  พระสุตตันตปิฎก ขุททกนิกาย ธรรมบท ๒. อัปปมาทวรรค ๔. พาลนักขัตตวัตถุ<br>
  ๒. กุมภโฆสกวัตถุ<br>
  เรื่องนายกุมภโฆสก<br>
  (พระผู้มีพระภาคตรัสพระคาถานี้แก่พระเจ้าพิมพิสารและนายกุมภโฆสก ดังนี้)<br>
  [๒๔] ยศ๑ ย่อมเจริญแก่บุคคลที่มีความขยันหมั่นเพียร<br>
  มีสติ มีการงานสะอาด ใคร่ครวญก่อนทำ<br>
  สำรวม ดำรงชีวิตโดยธรรม และไม่ประมาท</p>
<p> ๓. จูฬปันถกวัตถุ<br>
  เรื่องพระจูฬปันถก<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๕] คนมีปัญญาพึงทำที่พึ่งดุจเกาะที่น้ำท่วมไม่ถึง๒<br>
  ด้วยความขยัน ด้วยความไม่ประมาท<br>
  ด้วยการสำรวม และด้วยการฝึกฝน</p>
<p> ๔. พาลนักขัตตวัตถุ<br>
  เรื่องนักษัตรของคนพาล<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๖] คนพาลมีปัญญาทราม ประกอบความประมาทอยู่เสมอ<br>
  ส่วนบัณฑิตผู้มีปัญญา รักษาความไม่ประมาทไว้<br>
  เหมือนคนรักษาทรัพย์อันประเสริฐ ฉะนั้น<br><br>เชิงอรรถ :<br>
  ๑ ยศ หมายถึงความเป็นใหญ่ ความมีโภคสมบัติ ความนับถือ ความมีเกียรติ และการสรรเสริญ
  (ขุ.ธ.อ. ๒/๖๙)<br>
  ๒ ที่พึ่งดุจเกาะที่น้ำท่วมไม่ถึง หมายถึงอรหัตตผล ที่น้ำ คือ โอฆะ ๔ (กาม ภพ
  ทิฏฐิ และอวิชชา) ท่วมไม่ถึง<br>
  (ขุ.ธ.อ. ๒/๘๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๓๒ }</span></p><hr><p>
  พระสุตตันตปิฎก ขุททกนิกาย ธรรมบท ๒. อัปปมาทวรรค ๖. เทวสหายกภิกขุวัตถุ<br>
  [๒๗] ท่านทั้งหลาย อย่าประกอบความประมาท<br>
  อย่าประกอบความเชยชมยินดีในกามเลย<br>
  เพราะผู้ไม่ประมาทแล้ว เพ่งพินิจอยู่<br>
  ย่อมได้รับความสุขอันไพบูลย์๑</p>
<p> ๕. มหากัสสปเถรวัตถุ<br>
  เรื่องพระมหากัสสปเถระ<br>
  (พระผู้มีพระภาคตรัสพระคาถา ดังนี้)<br>
  [๒๘] เมื่อใด บัณฑิตบรรเทาความประมาท ด้วยความไม่ประมาท<br>
  ขึ้นสู่ปัญญาดุจปราสาท๒ ไม่เศร้าโศก<br>
  พิจารณาเห็นหมู่สัตว์ผู้มีความเศร้าโศก<br>
  เมื่อนั้น บัณฑิตผู้เป็นนักปราชญ์ ย่อมเห็นคนพาลได้<br>
  เหมือนคนที่ยืนอยู่บนภูเขาเห็นคนที่ภาคพื้นได้ ฉะนั้น</p>
<p> ๖. เทวสหายกภิกขุวัตถุ<br>
  เรื่องภิกษุสองสหาย<br>
  (พระผู้มีพระภาคตรัสพระคาถานี้แก่ภิกษุ ๒ รูป ดังนี้)<br>
  [๒๙] ผู้มีปัญญาดี๓ เป็นผู้ไม่ประมาท ในเมื่อผู้อื่นประมาท<br>
  เป็นผู้ตื่นอยู่โดยมาก๔ ในเมื่อผู้อื่นหลับ<br>
  ย่อมละทิ้งคนมีปัญญาทรามไปไกล<br>
  เหมือนม้าฝีเท้าจัดวิ่งละทิ้งม้าที่หมดแรงไว้ ฉะนั้น<br><br>เชิงอรรถ :<br>
  ๑ ความสุขอันไพบูลย์ หมายถึงนิพพาน (ขุ.ธ.อ. ๒/๘๕) และดู ๒ คาถานี้เทียบใน สํ.ส.
  (แปล) ๑๕/๓๖/๔๘<br>
  ๒ ปัญญาดุจปราสาท ในที่นี้หมายถึงทิพพจักขุญาณอันบริสุทธิ์ (ขุ.ธ.อ. ๒/๘๗)<br>
  ๓ ผู้มีปัญญาดี ในที่นี้หมายถึงพระขีณาสพผู้มีสติไพบูลย์ (ขุ.ธ.อ. ๒/๘๙)<br>
  ๔ ตื่นอยู่โดยมาก หมายถึงมีสติเต็มที่ (ขุ.ธ.อ. ๒/๘๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๓๓ }</span></p><hr><p>
  พระสุตตันตปิฎก ขุททกนิกาย ธรรมบท ๒. อัปปมาทวรรค ๙. นิคมวาสีติสสเถรวัตถุ<br>
  ๗. มฆวัตถุ<br>
  เรื่องท้าวมัฆวาน<br>
  (พระผู้มีพระภาคตรัสพระคาถานี้แก่เจ้าลิจฉวีนามว่า มหาลิ ดังนี้)<br>
  [๓๐] ท้าวมัฆวานประเสริฐสุดในหมู่เทวดาเพราะความไม่ประมาท<br>
  บัณฑิตทั้งหลาย สรรเสริญความไม่ประมาท<br>
  และติเตียนความประมาททุกเมื่อ</p>
<p> ๘. อัญญตรภิกขุวัตถุ<br>
  เรื่องภิกษุรูปใดรูปหนึ่ง<br>
  (พระผู้มีพระภาคตรัสพระคาถานี้แก่ภิกษุรูปหนึ่ง ดังนี้)<br>
  [๓๑] ภิกษุยินดีในความไม่ประมาท<br>
  หรือเห็นภัยในความประมาท<br>
  เผาสังโยชน์๑น้อยใหญ่ได้หมด<br>
  เหมือนไฟเผาเชื้อน้อยใหญ่ให้หมดไป ฉะนั้น</p>
<p> ๙. นิคมวาสีติสสเถรวัตถุ<br>
  เรื่องพระติสสเถระผู้อยู่ในนิคม<br>
  (พระผู้มีพระภาคตรัสพระคาถานี้แก่พระติสสเถระผู้อยู่ในนิคม ดังนี้)<br>
  [๓๒] ภิกษุยินดีในความไม่ประมาท<br>
  หรือมีปกติเห็นภัยในความประมาท<br>
  เป็นผู้ไม่เสื่อม๒ ชื่อว่าอยู่ใกล้นิพพานแน่แท้<br>
  อัปปมาทวรรคที่ ๒ จบ<br><br>เชิงอรรถ :<br>
  ๑ สังโยชน์ หมายถึงกิเลสที่ผูกมัดใจสัตว์มี ๑๐ อย่าง คือ (๑) สักกายทิฏฐิ ความเห็นว่าเป็นอัตตาของตน<br>
  (๒) วิจิกิจฉา ความลังเลสงสัย (๓) สีลัพพตปรามาส ความถือมั่นศีลพรต (๔) กามราคะ
  ความกำหนัดในกาม<br>
  (๕) ปฏิฆะ ความกระทบกระทั่งในใจ (๖) รูปราคะ ความกำหนัดในรูป (๗) อรูปราคะ ความกำหนัดในอรูป<br>
  (๘) มานะ ความถือตัว (๙) อุทธัจจะ ความฟุ้งซ่าน (๑๐) อวิชชา ความไม่รู้ (ขุ.ธ.อ.
  ๒/๑๐๖, ขุ.อิติ.อ. ๓๔/๑๒๑)<br>
  ๒ ไม่เสื่อม หมายถึงไม่เสื่อมจากสมถและวิปัสสนา มรรคและผลที่ได้บรรลุแล้ว และทั้งยังจะได้บรรลุมรรค<br>
  ผลที่ยังไม่ได้บรรลุ (ขุ.ธ.อ. ๒/๑๐๙ องฺ.จตุกฺก.ฏีกา ๒/๓๗/๓๖๗) และดู องฺ.จตุกฺก.
  (แปล) ๒๑/๓๗/๖๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๓๔ }</span></p><hr><p>
  พระสุตตันตปิฎก ขุททกนิกาย ธรรมบท ๓. จิตตวรรค ๑. เมฆิยเถรวัตถุ<br>
  ๓. จิตตวรรค<br>
  หมวดว่าด้วยการฝึกจิต<br>
  ๑. เมฆิยเถรวัตถุ<br>
  เรื่องพระเมฆิยเถระ<br>
  (พระผู้มีพระภาคตรัสพระคาถานี้แก่พระเมฆิยเถระ ดังนี้)<br>
  [๓๓] จิตที่ดิ้นรน กวัดแกว่ง รักษายาก ห้ามยาก๑<br>
  ผู้มีปัญญาสามารถควบคุมให้ตรงได้<br>
  เหมือนช่างศรดัดลูกศรให้ตรง ฉะนั้น<br>
  [๓๔] จิตนี้ย่อมดิ้นรนไปมา๒<br>
  เหมือนปลาที่ถูกยกขึ้นจากน้ำโยนไปบนบก ฉะนั้น<br>
  ดังนั้น ผู้มีปัญญาจึงควรละบ่วงแห่งมาร๓<br><br>เชิงอรรถ :<br>
  ๑ ดิ้นรน หมายถึงดิ้นรนไปในอารมณ์ทั้ง ๖ มี รูปารมณ์ เป็นต้น<br>
  กวัดแกว่ง หมายถึงหวั่นไหว ไม่อาจจะตั้งมั่นอยู่ในอารมณ์เดียวได้นาน ดุจทารกไม่อาจทรงตัวอยู่ใน<br>
  อิริยาบถเดียวได้นาน ฉะนั้น<br>
  รักษายาก หมายถึงให้ดำรงอยู่ในอารมณ์ธรรมที่เป็นสัปปายะได้ยาก<br>
  ห้ามยาก หมายถึงห้ามหรือกันมิให้ซ่านไปในวิสภาคารมณ์ได้ยาก (ขุ.ธ.อ. ๒/๑๑๒)<br>
  ๒ ดิ้นรนไปมา หมายถึงยินดีในกามคุณ ๕ เมื่อถูกพรากจากกามคุณ ๕ ให้หยุดนิ่งอยู่ในวิปัสสนากัมมัฏฐาน<br>
  ก็จะดิ้นรนไปมา ไม่อาจจะตั้งมั่นอยู่ได้ (ขุ.ธ.อ. ๒/๑๑๒)<br>
  ๓ บ่วงแห่งมาร ในที่นี้หมายถึงกิเลสวัฏ(วงจรกิเลส) ประกอบด้วยอวิชชา ตัณหา และอุปาทาน
  (ขุ.ธ.อ.<br>
  ๒/๑๑๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๓๕ }</span></p><hr><p>
  พระสุตตันตปิฎก ขุททกนิกาย ธรรมบท ๓. จิตตวรรค ๓. อุกกัณฐิตภิกขุวัตถุ<br>
  ๒. อัญญตรภิกขุวัตถุ<br>
  เรื่องภิกษุรูปใดรูปหนึ่ง<br>
  (พระผู้มีพระภาคตรัสพระคาถานี้แก่ภิกษุรูปหนึ่ง ดังนี้)<br>
  [๓๕] การฝึก๑จิตที่ควบคุมได้ยาก เปลี่ยนแปลงง่าย๒<br>
  ชอบใฝ่หาแต่อารมณ์ที่ปรารถนา จัดว่าเป็นความดี<br>
  เพราะจิตที่ฝึกแล้วย่อมนำสุขมาให้๓</p>
<p> ๓. อุกกัณฐิตภิกขุวัตถุ<br>
  เรื่องภิกษุผู้กระสันจะสึก<br>
  (พระผู้มีพระภาคตรัสพระคาถานี้แก่ภิกษุรูปหนึ่งผู้กระสันจะสึก ดังนี้)<br>
  [๓๖] ผู้มีปัญญาควรรักษาจิต<br>
  ที่เห็นได้ยากยิ่ง ละเอียดยิ่ง<br>
  ชอบใฝ่หาแต่อารมณ์ที่ปรารถนา<br>
  เพราะจิตที่คุ้มครองแล้วย่อมนำสุขมาให้<br><br>เชิงอรรถ :<br>
  ๑ การฝึก ในที่นี้หมายถึงการฝึกด้วยอริยมรรค ๔ คือ โสดาปัตติมรรค สกทาคามิมรรค
  อนาคามิมรรค<br>
  และอรหัตตมรรค (ขุ.ธ.อ. ๒/๑๑๘)<br>
  ๒ เปลี่ยนแปลงง่าย หมายถึงเกิดดับเร็ว (ขุ.ธ.อ. ๒/๑๑๘)<br>
  ๓ สุข ในที่นี้หมายถึงสุขที่เกิดจากอริยมรรค อริยผล และสุขที่เกิดจากการบรรลุนิพพานอันเป็นประโยชน์<br>
  สูงสุด (ขุ.ธ.อ. ๒/๑๑๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๓๖ }</span></p><hr><p>
  พระสุตตันตปิฎก ขุททกนิกาย ธรรมบท ๓. จิตตวรรค ๕. จิตตหัตถเถรวัตถุ<br>
  ๔. สังฆรักขิตเถรวัตถุ<br>
  เรื่องพระสังฆรักขิตเถระ<br>
  (พระผู้มีพระภาคตรัสพระคาถานี้แก่พระสังฆรักขิตเถระ ดังนี้)<br>
  [๓๗] คนเหล่าใดสำรวมจิต<br>
  ที่เที่ยวไปไกล๑ เที่ยวไปดวงเดียว๒<br>
  ไม่มีรูปร่าง๓ อาศัยอยู่ในถ้ำ๔<br>
  คนเหล่านั้นจักพ้นจากเครื่องผูกแห่งมาร๕</p>
<p> ๕. จิตตหัตถเถรวัตถุ<br>
  เรื่องพระจิตตหัตถเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๘] ผู้มีจิตไม่มั่นคง ไม่รู้แจ้งสัทธรรม<br>
  มีความเลื่อมใสเลื่อนลอย<br>
  ย่อมไม่มีปัญญาสมบูรณ์<br>
  [๓๙] ผู้มีจิตไม่ชุ่มด้วยราคะ ไม่ขุ่นมัวด้วยโทสะ<br>
  ละบุญและบาปได้แล้ว มีสติตื่นอยู่<br>
  ย่อมไม่มีภัย๖<br><br>เชิงอรรถ :<br>
  ๑ เที่ยวไปไกล หมายถึงรับอารมณ์ที่อยู่ไกลได้ (ขุ.ธ.อ. ๒/๑๒๖)<br>
  ๒ เที่ยวไปดวงเดียว หมายถึงเกิดขึ้นทีละดวง ๆ ดวงหนึ่งดับ ดวงหนึ่งจึงเกิดขึ้น
  จะไม่เกิดขึ้นพร้อมกัน<br>
  (ขุ.ธ.อ. ๒/๑๒๖)<br>
  ๓ ไม่มีรูปร่าง หมายถึงไม่มีสัณฐาน ไม่มีสี เป็นต้น (ขุ.ธ.อ.๒/๑๒๖)<br>
  ๔ อาศัยอยู่ในถ้ำ หมายถึงอาศัยอยู่ในมหาภูตรูป ๔ และหทัยรูป (ขุ.ธ.อ. ๒/๑๒๖)<br>
  ๕ เครื่องผูกแห่งมาร หมายถึงวัฏฏะอันเป็นไปในภูมิ ๓ (กามาวจรภูมิ รูปาวจรภูมิ
  อรูปาวจรภูมิ) (ขุ.ธ.อ.<br>
  ๒/๑๒๖)<br>
  ๖ไม่มีภัย ในที่นี้หมายถึงไม่มีภัยคือกิเลส คาถานี้ ตรัสถึงคุณสมบัติของพระขีณาสพ
  (ขุ.ธ.อ. ๒/๑๓๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๓๗ }</span></p><hr><p>
  พระสุตตันตปิฎก ขุททกนิกาย ธรรมบท ๓. จิตตวรรค ๗. ปูติคัตตติสสเถรวัตถุ<br>
  ๖. ปัญจสตภิกขุวัตถุ<br>
  เรื่องภิกษุ ๕๐๐ รูป<br>
  (พระผู้มีพระภาคตรัสพระคาถานี้แก่ภิกษุ ๕๐๐ รูป ดังนี้)<br>
  [๔๐] ภิกษุรู้ว่า ร่างกายนี้เปรียบเหมือนหม้อดิน<br>
  ควรป้องกันจิตนี้ เหมือนป้องกันพระนคร<br>
  แล้วใช้อาวุธคือปัญญารบกับมาร๑<br>
  และควรรักษาชัยชนะไว้ แต่ไม่ควรยินดียึดติด๒</p>
<p> ๗. ปูติคัตตติสสเถรวัตถุ<br>
  เรื่องพระติสสเถระผู้มีร่างกายเน่าเปื่อย<br>
  (พระผู้มีพระภาคตรัสพระคาถานี้แก่พระติสสเถระผู้มีร่างกายเน่าเปื่อย ดังนี้)<br>
  [๔๑] อีกไม่นานนัก ร่างกายนี้ก็จักปราศจากวิญญาณ<br>
  ถูกทอดทิ้งทับถมแผ่นดิน<br>
  เหมือนท่อนไม้ที่ไร้ประโยชน์ ฉะนั้น<br><br>เชิงอรรถ :<br>
  ๑ มาร ในที่นี้หมายถึงกิเลสมาร (ขุ.ธ.อ. ๒/๑๓๗)<br>
  ๒ ควรรักษาชัยชนะไว้ แต่ไม่ควรยินดียึดติด หมายถึงเมื่อภิกษุบรรลุสมาบัติได้วิปัสสนาอ่อน
  ๆ ชนะ<br>
  กิเลสได้ระดับหนึ่ง แต่ไม่ควรยึดติดอยู่เพียงสมาบัตินั้น ควรพิจารณาสังขารทั้งหลายด้วยจิตที่ผ่องใสแล้ว<br>
  รักษาระดับจิตนั้นไว้ได้ ในที่สุด จะสามารถบรรลุมรรคผลอันสูงสุด ชนะกิเลสมารได้อย่างสิ้นเชิง
  (ขุ.ธ.อ.<br>
  ๒/๑๓๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๓๘ }</span></p><hr><p>
  พระสุตตันตปิฎก ขุททกนิกาย ธรรมบท ๓. จิตตวรรค ๙. โสเรยยวัตถุ<br>
  ๘. นันทโคปาลกวัตถุ<br>
  เรื่องนายนันทะผู้เลี้ยงโค<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๒] จิตที่ตั้งไว้ผิด๑พึงทำให้ได้รับความเสียหาย<br>
  ยิ่งกว่าความเสียหายที่โจรเห็นโจร๒<br>
  หรือผู้จองเวรเห็นผู้จองเวร จะพึงทำให้แก่กัน</p>
<p> ๙. โสเรยยวัตถุ<br>
  เรื่องพระโสเรยยเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๓] จิตที่ตั้งไว้ชอบ๓ ย่อมอำนวยให้ได้ผลที่ประเสริฐยิ่ง<br>
  ที่มารดาบิดาก็ทำให้ไม่ได้<br>
  หรือแม้ญาติเหล่าอื่นก็ให้ไม่ได้<br>
  จิตตวรรคที่ ๓ จบ<br><br>เชิงอรรถ :<br>
  ๑ จิตที่ตั้งไว้ผิด หมายถึงจิตที่ตั้งไว้ผิดในอกุศลกรรมบถ ๑๐ ประการ ทำให้ถึงความพินาศฉิบหายในโลกนี้ <br>
  และตกไปในอบายภูมิ ๔ ถึง ๑๐๐,๐๐๐ ชาติ (ขุ.ธ.อ. ๒/๑๔๓)<br>
  ๒ โจรเห็นโจร หมายถึงโจรเห็นโจรที่เป็นคู่อาฆาตกันแล้วจะต้องฆ่ากัน หรือเบียดเบียนให้ได้รับความเสียหาย<br>
  (ขุ.ธ.อ. ๒/๑๔๓)<br>
  ๓ จิตที่ตั้งไว้ชอบ หมายถึงจิตที่มุ่งมั่นประพฤติตามกุศลกรรมบถ ๑๐ ประการ (ขุ.ธ.อ.
  ๒/๑๔๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๓๙ }</span></p><hr><p>
  พระสุตตันตปิฎก ขุททกนิกาย ธรรมบท ๔. ปุปผวรรค ๑. ปัญจสตภิกขุวัตถุ<br>
  ๔. ปุปผวรรค<br>
  หมวดว่าด้วยดอกไม้<br>
  ๑. ปัญจสตภิกขุวัตถุ<br>
  เรื่องภิกษุ ๕๐๐ รูป<br>
  (พระผู้มีพระภาคตรัสพระคาถานี้แก่ภิกษุ ๕๐๐ รูป ดังนี้)<br>
  [๔๔] ใครจักรู้แจ้งแผ่นดินนี้๑ ยมโลก๒<br>
  และมนุษยโลกนี้ พร้อมทั้งเทวโลก<br>
  ใครจักเลือกบทธรรม๓ที่ตถาคตแสดงไว้ดีแล้ว<br>
  เหมือนช่างดอกไม้ผู้ชาญฉลาดเลือกเก็บดอกไม้ ฉะนั้น<br>
  [๔๕] พระเสขะ๔จักรู้แจ้งแผ่นดินนี้ ยมโลก<br>
  และมนุษยโลกนี้ พร้อมทั้งเทวโลก<br>
  พระเสขะจักเลือกบทธรรมที่ตถาคตแสดงไว้ดีแล้ว<br>
  เหมือนช่างดอกไม้ผู้ชาญฉลาดเลือกเก็บดอกไม้ ฉะนั้น<br><br>เชิงอรรถ :<br>
  ๑ แผ่นดิน ในที่นี้หมายถึงอัตภาพ (ขุ.ธ.อ. ๓/๑/๒)<br>
  ๒ ยมโลก หมายถึงอบายภูมิ ๔ (ขุ.ธ.อ. ๓/๒)<br>
  ๓ บทธรรม หมายถึงโพธิปักขิยธรรม ๓๗ ประการ (ขุ.ธ.อ. ๓/๒)<br>
  ๔ พระเสขะ หมายถึงพระอริยบุคคล ๗ จำพวก มีพระโสดาบัน เป็นต้น ผู้ศึกษาตามไตรสิกขา
  คือ ศีล สมาธิ<br>
  และปัญญา (ขุ.ธ.อ. ๓/๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๔๐ }</span></p><hr><p>
  พระสุตตันตปิฎก ขุททกนิกาย ธรรมบท ๔. ปุปผวรรค ๓. วิฑูฑภวัตถุ<br>
  ๒. มรีจิกัมมัฏฐานิกภิกขุวัตถุ<br>
  เรื่องภิกษุผู้เจริญมรีจิกัมมัฏฐาน<br>
  (พระผู้มีพระภาคตรัสพระคาถานี้แก่ภิกษุผู้เจริญกัมมัฏฐานมีพยับแดดเป็นอารมณ์ <br>
  ดังนี้)<br>
  [๔๖] ภิกษุผู้รู้แจ้งว่า ร่างกายนี้เปรียบเหมือนฟองน้ำ<br>
  รู้ชัดว่า ร่างกายนี้มีลักษณะดุจพยับแดด๑<br>
  ตัดพวงดอกไม้ของมาร๒ได้แล้ว<br>
  ก็จะไปถึงสถานที่ที่มัจจุราชหาไม่พบ๓</p>
<p> ๓. วิฑูฑภวัตถุ<br>
  เรื่องเจ้าชายวิฑูฑภะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๗] มฤตยู๔ ย่อมฉุดคร่านรชนผู้มีใจติดข้องอยู่ในอารมณ์ต่าง ๆ<br>
  ผู้มัวแต่เลือกเก็บดอกไม้๕อยู่<br>
  เหมือนห้วงน้ำใหญ่พัดพาเอาชาวบ้านที่หลับไหลไป ฉะนั้น<br><br>เชิงอรรถ :<br>
  ๑ ชื่อว่า เหมือนฟองน้ำ เพราะจะดำรงอยู่ได้ไม่นาน<br>
  ชื่อว่า ดุจพยับแดด เพราะปรากฏในที่ไกลเหมือนเป็นรูปที่จะยึดถือจับต้องได้ แต่พอเข้าใกล้กลับว่างเปล่า<br>
  ยึดถือจับต้องไม่ได้เลย ดำรงอยู่ได้ชั่วกาลนิดหน่อย (ขุ.ธ.อ. ๓/๔)<br>
  ๒ ตัดพวงดอกไม้ของมาร หมายถึงตัดวัฏฏะในภูมิ ๓ (กามภูมิ รูปภูมิ อรูปภูมิ) ได้ด้วยอริยมรรค
  (ขุ.ธ.อ. ๓/๔)<br>
  ๓ สถานที่มัจจุราชหาไม่พบ หมายถึงอมตนิพพาน (ขุ.ธ.อ. ๓/๔)<br>
  ๔ มฤตยู หมายถึงความตาย (ขุ.ธ.อ. ๓/๒๕)<br>
  ๕ ดอกไม้ ในที่นี้หมายถึงกามคุณ ๕ (ขุ.ธ.อ. ๓/๒๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๔๑ }</span></p><hr><p>
  พระสุตตันตปิฎก ขุททกนิกาย ธรรมบท ๔. ปุปผวรรค ๖. ปาฏิกาชีวกวัตถุ<br>
  ๔. ปติปูชิกาวัตถุ<br>
  เรื่องนางปติปูชิกา<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๘] มฤตยูย่อมทำคนที่มีใจติดข้องอยู่ในอารมณ์ต่าง ๆ<br>
  ผู้มัวแต่เลือกเก็บดอกไม้อยู่<br>
  ผู้ไม่อิ่มในกามทั้งหลาย๑ ให้ตกอยู่ในอำนาจ</p>
<p> ๕. มัจฉริโกสิยเสฏฐิวัตถุ<br>
  เรื่องโกสิยเศรษฐีผู้ตระหนี่<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๙] ภมรไม่ทำลายดอก สี และกลิ่น<br>
  ดูดแต่น้ำหวานไป ฉันใด<br>
  มุนีพึงเที่ยวไปในหมู่บ้าน ฉันนั้น๒</p>
<p> ๖. ปาฏิกาชีวกวัตถุ<br>
  เรื่องอาชีวกชื่อปาฏิกะ<br>
  (พระผู้มีพระภาคตรัสพระคาถานี้แก่อุบาสิกาผู้รับใช้อาชีวกชื่อปาฏิกะ ดังนี้)<br>
  [๕๐] บุคคลไม่พึงใส่ใจถ้อยคำแสลงหูของคนอื่น<br>
  ไม่พึงเพ่งเล็งกิจที่คนอื่นทำแล้วหรือยังไม่ได้ทำ<br>
  แต่พึงตรวจดูกิจที่ตนทำแล้วและยังไม่ได้ทำเท่านั้น<br><br>เชิงอรรถ :<br>
  ๑ ผู้ไม่อิ่มในกามทั้งหลาย หมายถึงผู้ไม่อิ่มในกิเลสกามและวัตถุกาม มุ่งแต่จะแสวงหา
  มุ่งแต่จะให้ได้มา<br>
  มุ่งแต่จะใช้สอย และมุ่งแต่จะสะสม (ขุ.ธ.อ. ๓/๒๘)<br>
  ๒ ความหมายในคาถานี้คือ มุนีผู้เป็นทั้งพระเสขะและพระอเสขะเที่ยวบิณฑบาตในหมู่บ้านตามลำดับเรือน<br>
  รับเอาภิกษาหารโดยไม่ทำลายศรัทธาและทรัพย์ของชาวบ้าน ดุจหมู่ผึ้งที่บินเข้าไปในหมู่ไม้ดูดเอาแต่น้ำหวาน<br>
  ไม่ทำลายดอก สี และกลิ่นของต้นไม้ ในคาถานี้ ตรัสถึงคุณสมบัติของพระขีณาสพ (ขุ.ธ.อ.
  ๓/๓๔-๓๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๔๒ }</span></p><hr><p>
  พระสุตตันตปิฎก ขุททกนิกาย ธรรมบท ๔. ปุปผวรรค ๙. อานันทเถรวัตถุ<br>
  ๗. ฉัตตปาณิอุปาสกวัตถุ<br>
  เรื่องฉัตตปาณิอุบาสก<br>
  (พระผู้มีพระภาคตรัสพระคาถานี้แก่พระอานนทเถระ ดังนี้)<br>
  [๕๑] วาจาสุภาษิต๑ ย่อมไม่มีผลแก่ผู้ไม่ทำตาม๒<br>
  เหมือนดอกไม้งาม มีสีสวย (แต่) ไม่มีกลิ่น<br>
  [๕๒] วาจาสุภาษิต ย่อมมีผลแก่ผู้ทำตามด้วยดี<br>
  เหมือนดอกไม้งาม มีทั้งสีและมีกลิ่น ฉะนั้น๓</p>
<p> ๘. วิสาขาวัตถุ<br>
  เรื่องนางวิสาขา<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๕๓] สัตว์ผู้มีอันจะต้องตาย เมื่อเกิดมาแล้ว ควรสร้างกุศลไว้ให้มาก<br>
  เหมือนช่างดอกไม้ร้อยพวงมาลัยไว้เป็นจำนวนมากจากกองดอกไม้ ฉะนั้น</p>
<p> ๙. อานันทเถรวัตถุ<br>
  เรื่องพระอานนทเถระ<br>
  (พระผู้มีพระภาคตรัสพระคาถานี้แก่พระอานนทเถระ ดังนี้)<br>
  [๕๔] กลิ่นดอกไม้ลอยไปทวนลมไม่ได้<br>
  กลิ่นจันทน์ กลิ่นกฤษณา<br><br>เชิงอรรถ :<br>
  ๑ วาจาสุภาษิต ในที่นี้หมายถึงพุทธพจน์ คือพระไตรปิฎก (ขุ.ธ.อ. ๒/๔๒)<br>
  ๒ ผู้ไม่ทำตาม หมายถึงบุคคลผู้ไม่ตั้งใจประพฤติตามพระพุทธพจน์โดยเอื้อเฟื้อ กล่าวคือไม่ตั้งใจฟัง
  ทรงจำ<br>
  และนำมาปฏิบัติ ผลจึงไม่เกิดแก่ผู้นั้น (ขุ.ธ.อ. ๓/๔๒)<br>
  ๓ ดูเทียบ ขุ.เถร. (แปล) ๒๖/๓๒๓-๓๒๔/๓๙๓<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๔๓ }</span></p><hr><p>
  พระสุตตันตปิฎก ขุททกนิกาย ธรรมบท ๔. ปุปผวรรค ๑๑. โคธิกเถรวัตถุ<br>
  หรือกลิ่นกระลำพักก็ลอยไปทวนลมไม่ได้<br>
  ส่วนกลิ่นของสัตบุรุษ ลอยไปทวนลมได้<br>
  เพราะสัตบุรุษขจรไปทั่วทุกทิศ๑<br>
  [๕๕] กลิ่นศีลยอดเยี่ยมกว่ากลิ่นหอมเหล่านี้ คือ<br>
  กลิ่นจันทน์ กลิ่นกฤษณา กลิ่นดอกอุบล และกลิ่นดอกมะลิ</p>
<p> ๑๐. มหากัสสปเถรวัตถุ<br>
  เรื่องพระมหากัสสปเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๕๖] กลิ่นกฤษณา หรือกลิ่นจันทน์นี้ หอมเพียงเล็กน้อย<br>
  แต่กลิ่นของท่านผู้มีศีล หอมมากที่สุด<br>
  หอมฟุ้งไปทั่วทั้งเทวโลกและมนุษยโลก</p>
<p> ๑๑. โคธิกเถรวัตถุ<br>
  เรื่องพระโคธิกเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๕๗] มารย่อมไม่พบทางของท่านผู้มีศีลสมบูรณ์<br>
  ผู้อยู่ด้วยความไม่ประมาทเป็นปกติ<br>
  ผู้หลุดพ้นแล้วเพราะรู้ชอบ<br><br>เชิงอรรถ :<br>
  ๑ สัตบุรุษย่อมมีกลิ่นเกียรติคุณคือศีลแผ่ขจรไปทั่วทุกทิศ (ขุ.ธ.อ. ๓/๗๖) และดูเทียบ
  องฺ.ติก. (แปล) ๒๐/<br>
  ๘๐/๓๐๕<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๔๔ }</span></p><hr><p>
  พระสุตตันตปิฎก ขุททกนิกาย ธรรมบท ๕. พาลวรรค ๑. อัญญตรปุริสวัตถุ<br>
  ๑๒. ครหทินนวัตถุ<br>
  เรื่องนายครหทินน์<br>
  (พระผู้มีพระภาคตรัสพระคาถานี้แก่นายครหทินน์ และนายสิริคุตต์ ดังนี้)<br>
  [๕๘] ในกองขยะที่เขาทิ้งไว้ข้างทางใหญ่<br>
  ยังมีดอกบัวมีกลิ่นหอมรื่นรมย์ใจเกิดขึ้นมาได้ ฉันใด<br>
  [๕๙] ในหมู่ปุถุชนผู้มืดมนซึ่งเปรียบได้กับกองขยะ<br>
  ก็ยังมีสาวกของพระสัมมาสัมพุทธเจ้าเจริญรุ่งเรืองอยู่ด้วยปัญญา ฉันนั้น<br>
  ปุปผวรรคที่ ๔ จบ</p>
<p> ๕. พาลวรรค<br>
  หมวดว่าด้วยคนพาล๑<br>
  ๑. อัญญตรปุริสวัตถุ<br>
  เรื่องชายคนใดคนหนึ่ง<br>
  (พระผู้มีพระภาคตรัสพระคาถานี้แก่พระเจ้าปเสนทิโกศล และชายคนหนึ่ง ดังนี้)<br>
  [๖๐] ราตรีหนึ่ง ยาวนานสำหรับคนผู้ตื่นอยู่<br>
  ระยะทางโยชน์หนึ่ง ยาวไกลสำหรับคนผู้เมื่อยล้า<br>
  สังสารวัฏ๒ยาวนานสำหรับคนพาลผู้ไม่รู้แจ้งสัทธรรม<br><br>เชิงอรรถ :<br>
  ๑ คนพาล ในที่นี้หมายถึงคนโง่ ไม่มีปัญญา ไม่รู้จักประโยชน์ในโลกนี้ ประโยชน์ในโลกหน้า
  ไม่รู้จักพระ<br>
  สัทธรรมมีโพธิปักขิยธรรม และอริยสัจ ๔ เป็นต้น จึงต้องเวียนว่ายตายเกิดในสังสารวัฏ
  (ขุ.ธ.อ. ๓/๑๐๖,<br>
  ขุ.ธ.ฏีกา ๘๑)<br>
  ๒ สังสารวัฏ หมายถึงการเวียนว่ายตายเกิด (ขุ.ธ.อ. ๓/๑๐๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๔๕ }</span></p><hr><p>
  พระสุตตันตปิฎก ขุททกนิกาย ธรรมบท ๕. พาลวรรค ๔. คัณฐิเภทกโจรวัตถุ<br>
  ๒. มหากัสสปสัทธิวิหาริกวัตถุ<br>
  เรื่องสัทธิวิหาริกของพระมหากัสสปเถระ<br>
  (พระผู้มีพระภาคตรัสพระคาถานี้แก่ภิกษุผู้อยู่ในกรุงราชคฤห์ ดังนี้)<br>
  [๖๑] หากบุคคลเที่ยวหาคนดีกว่าตน หรือเสมอกับตนไม่ได้<br>
  ก็ควรถือการเที่ยวไปคนเดียวให้มั่นคง<br>
  เพราะจะหาความเป็นเพื่อน๑ในคนพาลไม่ได้เลย</p>
<p> ๓. อานันทเสฏฐิวัตถุ<br>
  เรื่องอานันทเศรษฐี<br>
  (พระผู้มีพระภาคตรัสพระคาถานี้แก่เศรษฐีชื่อมูลสิริบุตรของอานันทเศรษฐี ดังนี้)<br>
  [๖๒] คนพาลย่อมเดือดร้อนว่า “เรามีบุตร เรามีทรัพย์”<br>
  แท้จริง ตัวตนก็ไม่มี บุตรและทรัพย์จักมีแต่ที่ไหน</p>
<p> ๔. คัณฐิเภทกโจรวัตถุ<br>
  เรื่องโจรผู้ทำลายปม<br>
  (พระผู้มีพระภาคตรัสพระคาถานี้แก่โจรผู้ทำลายปมและชนทั้งหลาย ดังนี้)<br>
  [๖๓] คนพาลที่รู้ตัวว่าเป็นคนพาล<br>
  ยังเป็นบัณฑิตได้บ้าง<br>
  แต่คนพาลที่สำคัญตนว่าเป็นบัณฑิต<br>
  นั่นแหละ เรียกว่า คนพาลแท้<br><br>เชิงอรรถ :<br>
  ๑ ความเป็นเพื่อน ในที่นี้หมายถึงคุณธรรมที่ได้จากความเป็นเพื่อนคือจุลศีล มัชฌิมศีล
  มหาศีล กถาวัตถุ ๑๐<br>
  ธุดงคคุณ ๑๓ วิปัสสนา มรรค ๔ ผล ๔ วิชชา ๓ อภิญญา ๖ (ขุ.ธ.อ. ๓/๑๑๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๔๖ }</span></p><hr><p>
  พระสุตตันตปิฎก ขุททกนิกาย ธรรมบท ๕. พาลวรรค ๗. สุปปพุทธกุฏฐิวัตถุ<br>
  ๕. อุทายิเถรวัตถุ<br>
  เรื่องพระอุทายีเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๖๔] คนพาล แม้จะอยู่ใกล้บัณฑิตชั่วชีวิต<br>
  ก็ไม่รู้แจ้งธรรม เหมือนทัพพีไม่รู้รสแกง ฉะนั้น</p>
<p> ๖. ปาเฐยยกภิกขุวัตถุ<br>
  เรื่องภิกษุชาวเมืองปาฐา<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๖๕] วิญญูชน แม้จะอยู่ใกล้บัณฑิตเพียงชั่วครู่<br>
  ก็รู้แจ้งธรรมได้ฉับพลัน เหมือนลิ้นรู้รสแกง ฉะนั้น</p>
<p> ๗. สุปปพุทธกุฏฐิวัตถุ<br>
  เรื่องนายสุปปพุทธะผู้เป็นโรคเรื้อน<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๖๖] คนพาลผู้มีปัญญาทราม ทำตนให้เป็นดุจข้าศึก<br>
  เที่ยวทำบาปกรรมที่ให้ผลเผ็ดร้อน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๔๗ }</span></p><hr><p>
  พระสุตตันตปิฎก ขุททกนิกาย ธรรมบท ๕. พาลวรรค ๑๐. อุปปลวัณณาเถรีวัตถุ<br>
  ๘. กัสสกวัตถุ<br>
  เรื่องชาวนา<br>
  (พระผู้มีพระภาคตรัสพระคาถานี้แก่ชาวนาคนหนึ่ง ดังนี้)<br>
  [๖๗] บุคคลทำกรรมใดแล้ว<br>
  ย่อมเดือดร้อนใจในภายหลัง<br>
  ร้องไห้น้ำตานองหน้า เสวยผลกรรมอยู่<br>
  กรรมนั้นชื่อว่า เป็นกรรมไม่ดี</p>
<p> ๙. สุมนมาลาการวัตถุ<br>
  เรื่องช่างดอกไม้ชื่อสุมนะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๖๘] บุคคลทำกรรมใดแล้ว<br>
  ย่อมไม่เดือดร้อนใจในภายหลัง<br>
  อิ่มเอิบ ดีใจ เสวยผลกรรมอยู่<br>
  กรรมนั้นชื่อว่า เป็นกรรมดี</p>
<p> ๑๐. อุปปลวัณณาเถรีวัตถุ<br>
  เรื่องพระอุบลวัณณาเถรี<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๖๙] ตลอดเวลาที่บาปยังไม่ให้ผล<br>
  คนพาลย่อมสำคัญบาปดุจน้ำผึ้ง๑<br>
  แต่เมื่อใดบาปให้ผล เมื่อนั้นคนพาลย่อมประสบทุกข์<br><br>เชิงอรรถ :<br>
  ๑ สำคัญบาปดุจน้ำผึ้ง หมายถึงสำคัญว่าบาปอกุศลที่ตนทำอยู่ ปรากฏน่าปรารถนา น่าใคร่
  น่าชอบใจ<br>
  เหมือนน้ำผึ้ง (ขุ.ธ.อ. ๓/๑๓๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๔๘ }</span></p><hr><p>
  พระสุตตันตปิฎก ขุททกนิกาย ธรรมบท ๕. พาลวรรค ๑๓. สัฏฐิกูฏเปตวัตถุ<br>
  ๑๑. ชัมพุกาชีวกวัตถุ<br>
  เรื่องอาชีวกชื่อชัมพุกะ<br>
  (พระผู้มีพระภาคตรัสพระคาถานี้แก่มหาชนชาวแคว้นอังคะและมคธ ดังนี้)<br>
  [๗๐] คนพาลถึงใช้ปลายหญ้าคาจิ้มอาหารกินทุกๆ เดือน<br>
  เขาก็ไม่ได้รับผลแห่งการปฏิบัติเช่นนั้น<br>
  เท่าเสี้ยวที่ ๑๖ ของผู้มีธรรมอันนับได้แล้ว๑</p>
<p> ๑๒. อหิเปตวัตถุ<br>
  เรื่องเปรตผู้มีรูปร่างเหมือนงู<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๗๑] บาปกรรมที่บุคคลทำแล้วยังไม่ให้ผลทันที<br>
  เหมือนน้ำนมที่รีดในวันนี้<br>
  บาปกรรมนั้นจะค่อย ๆ เผาผลาญคนพาล<br>
  เหมือนไฟที่ถูกเถ้ากลบไว้ ฉะนั้น</p>
<p> ๑๓. สัฏฐิกูฏเปตวัตถุ<br>
  เรื่องเปรตถูกฆ้อนต่อยศีรษะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๗๒] ความรู้๒เกิดแก่คนพาลเพียงเพื่อทำลายถ่ายเดียว<br>
  ความรู้ของคนพาลนั้น กำจัดคุณงามความดี<br>
  ทำปัญญาของเขาให้ตกต่ำ<br><br>เชิงอรรถ :<br>
  ๑ ผู้มีธรรมอันนับได้แล้ว หมายถึงผู้มีธรรมอันรู้แล้ว ผู้มีธรรมอันชั่งได้แล้ว
  ในที่นี้หมายถึง พระโสดาบัน<br>
  จนถึงพระอรหันต์ (ขุ.ธ.อ. ๓/๑๔๗)<br>
  ๒ ความรู้ ในที่นี้หมายรวมถึงศิลปะ ยศ ชื่อเสียง (ขุ.ธ.อ. ๓/๑๕๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๔๙ }</span></p><hr><p>
  พระสุตตันตปิฎก ขุททกนิกาย ธรรมบท ๕. พาลวรรค ๑๔. สุธัมมเถรวัตถุ<br>
  ๑๔. สุธัมมเถรวัตถุ<br>
  เรื่องพระสุธัมมเถระ<br>
  (พระผู้มีพระภาคตรัสพระคาถานี้แก่พระสุธัมมเถระ ดังนี้)<br>
  [๗๓] ภิกษุพาลปรารถนาการยกย่องที่ตนไม่มี๑<br>
  ปรารถนาให้ภิกษุทั้งหลายตามแวดล้อมตน<br>
  ปรารถนาความเป็นใหญ่ในอาวาส<br>
  และปรารถนาเครื่องบูชาจากชาวบ้านทั้งหลาย<br>
  [๗๔] ภิกษุพาลเกิดความดำริว่า<br>
  “ขอให้คฤหัสถ์และบรรพชิตทั้ง ๒ ฝ่าย จงเข้าใจว่า<br>
  เราผู้เดียวทำกิจนี้ เราผู้เดียวพึงมีอำนาจในการงาน<br>
  ไม่ว่ากิจการใหญ่หรือเล็ก”<br>
  ความริษยา๒และความถือตัว๓จึงเกิดพอกพูนขึ้น<br><br>เชิงอรรถ :<br>
  ๑ ปรารถนาการยกย่องที่ตนไม่มี หมายถึงไม่มีศรัทธา ต้องการให้คนชมว่ามีศรัทธา ทุศีลต้องการให้คนชม<br>
  ว่ามีศีล เป็นต้น (ขุ.ธ.อ. ๓/๑๕๙)<br>
  ๒ ความริษยา ในที่นี้หมายถึงตัณหาที่เกิดในทวาร ๖ คือ ตา หู จมูก ลิ้น กายและใจ
  (ขุ.ธ.อ. ๓/๑๖๐)<br>
  ๓ ความถือตัว ในที่นี้หมายถึงมานะ ๙ อย่าง (๑) เป็นผู้เลิศกว่าเขา ถือตัวว่าเลิศกว่าเขา
  (๒) เป็นผู้เลิศกว่าเขา<br>
  ถือตัวว่าเสมอเขา (๓) เป็นผู้เลิศกว่าเขา ถือตัวว่าด้อยกว่าเขา (๔) เป็นผู้เสมอเขา
  ถือตัวว่าเลิศกว่าเขา<br>
  (๕) เป็นผู้เสมอเขา ถือตัวว่าเสมอเขา (๖) เป็นผู้เสมอเขา ถือตัวว่าด้อยกว่าเขา
  (๗) เป็นผู้ด้อยกว่าเขา<br>
  ถือตัวว่าเลิศกว่าเขา (๘) เป็นผู้ด้อยกว่าเขา ถือตัวว่าเสมอเขา (๙) เป็นผู้ด้อยกว่าเขา
  ถือตัวว่าด้อยกว่าเขา<br>
  (ขุ.ธ.อ. ๓/๑๖๐) และดู ขุ.ม. (แปล) ๒๙/๒๑/๙๖-๙๗<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๐ }</span></p><hr><p>
  พระสุตตันตปิฎก ขุททกนิกาย ธรรมบท ๖. ปัณฑิตวรรค ๑. ราธเถรวัตถุ<br>
  ๑๕ วนวาสีติสสเถรวัตถุ<br>
  เรื่องพระวนวาสีติสสเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๗๕] ข้อปฏิบัติที่เป็นเหตุให้ได้ลาภเป็นอย่างหนึ่ง<br>
  ข้อปฏิบัติที่ให้ถึงนิพพานเป็นอีกอย่างหนึ่ง<br>
  ภิกษุผู้เป็นสาวกของพระพุทธเจ้า<br>
  รู้ชัดข้อปฏิบัติทั้งสองนี้แล้ว ไม่พึงยินดีสักการะ๑<br>
  แต่พึงเพิ่มพูนวิเวก๒(ให้ต่อเนื่อง)<br>
  พาลวรรคที่ ๕ จบ</p>
<p> ๖. ปัณฑิตวรรค<br>
  หมวดว่าด้วยบัณฑิต<br>
  ๑. ราธเถรวัตถุ<br>
  เรื่องพระราธเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๗๖] บุคคลพึงเห็นผู้มีปัญญามักชี้โทษ<br>
  มักพูดปรามไว้ เหมือนผู้ชี้บอกขุมทรัพย์<br>
  (และ) พึงคบผู้ที่เป็นบัณฑิตเช่นนั้น<br>
  เพราะเมื่อคบคนเช่นนั้น ย่อมมีแต่ความเจริญ ไม่มีความเสื่อมเลย๓<br><br>เชิงอรรถ :<br>
  ๑ สักการะ ในที่นี้หมายถึงปัจจัย ๔ (จีวร บิณฑบาต เสนาสนะ คิลานปัจจัยเภสัชบริขาร)
  (ขุ.ธ.อ. ๓/๑๘๑)<br>
  ๒ วิเวก หมายถึงความสงัด มี ๓ คือ (๑) กายวิเวก ความสงัดกาย (๒) จิตตวิเวก ความสงัดใจ
  (๓) อุปธิวิเวก<br>
  ความสงัดอุปธิ (ขุ.ธ.อ. ๓/๑๘๑)<br>
  ๓ ขุ.เถร. (แปล) ๒๖/๙๙๓/๕๐๒, ขุ.ม. (แปล) ๒๙/๒๐๘/๖๑๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๑ }</span></p><hr><p>
  พระสุตตันตปิฎก ขุททกนิกาย ธรรมบท ๖. ปัณฑิตวรรค ๔. มหากัปปินเถรวัตถุ<br>
  ๒. อัสสชิปุนัพพสุกวัตถุ<br>
  เรื่องพระอัสสชิและพระปุนัพพสุกะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๗๗] ผู้ใดพึงกล่าวสอน พร่ำสอน<br>
  และห้ามจากความชั่ว<br>
  ผู้นั้นย่อมเป็นที่รักของสัตบุรุษทั้งหลาย<br>
  แต่ไม่เป็นที่รักของอสัตบุรุษทั้งหลาย๑</p>
<p> ๓. ฉันนเถรวัตถุ<br>
  เรื่องพระฉันนเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๗๘] บุคคลไม่พึงคบมิตรชั่ว๒ ไม่พึงคบคนต่ำช้า๓<br>
  พึงคบแต่กัลยาณมิตร พึงคบแต่สัตบุรุษ</p>
<p> ๔. มหากัปปินเถรวัตถุ<br>
  เรื่องพระมหากัปปินเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๗๙] บุคคลผู้อิ่มเอิบในธรรม๔ มีใจผ่องใส ย่อมอยู่เป็นสุข<br>
  บัณฑิตย่อมยินดีในธรรมที่พระอริยะประกาศแล้วทุกเมื่อ<br><br>เชิงอรรถ :<br>
  ๑ ขุ.เถร. (แปล) ๒๖/๙๙๕/๕๐๒, ขุ.ม. (แปล) ๒๙/๒๐๘/๖๑๐<br>
  ๒ มิตรชั่ว หมายถึงผู้ยินดีในอกุศลกรรม มีกายทุจริต เป็นต้น (ขุ.ธ.อ. ๔/๗)<br>
  ๓ คนต่ำช้า หมายถึงคนที่ชักนำในสิ่งที่ไม่สมควร มีการตัดช่องย่องเบา เป็นต้น (ขุ.ธ.อ.
  ๔/๗)<br>
  ๔ ผู้อิ่มเอิบในธรรม หมายถึงบุคคลผู้บรรลุโลกุตตรธรรม ๙ ประการ (มรรค ๔ ผล ๔ นิพพาน
  ๑) (ขุ.ธ.อ.<br>
  ๔/๑๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๒ }</span></p><hr><p>
  พระสุตตันตปิฎก ขุททกนิกาย ธรรมบท ๖. ปัณฑิตวรรค ๗. กาณมาตาวัตถุ<br>
  ๕. ปัณฑิตสามเณรวัตถุ<br>
  เรื่องบัณฑิตสามเณร<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๘๐] คนไขน้ำ ย่อมไขน้ำ<br>
  ช่างศร ย่อมดัดลูกศร<br>
  ช่างไม้ ย่อมถากไม้<br>
  บัณฑิต ย่อมฝึกตน๑</p>
<p> ๖. ลกุณฑกภัททิยเถรวัตถุ<br>
  เรื่องพระลกุณฑกภัททิยเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๘๑] ภูเขาศิลาล้วน เป็นแท่งทึบ ย่อมไม่สะเทือนเพราะลม ฉันใด<br>
  บัณฑิตทั้งหลาย ย่อมไม่หวั่นไหวเพราะนินทาหรือสรรเสริญ๒ ฉันนั้น</p>
<p> ๗. กาณมาตาวัตถุ<br>
  เรื่องมารดาของนางกาณา<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๘๒] บัณฑิตทั้งหลายฟังธรรมแล้ว ย่อมผ่องใส๓<br>
  ดุจห้วงน้ำที่ลึก ใสสะอาด ไม่ขุ่นมัว ฉะนั้น<br><br>เชิงอรรถ :<br>
  ๑ ฝึกตน หมายถึงฝึกฝนตนเองเพื่อบรรลุอรหัตตผล (ขุ.ธ.อ. ๔/๓๕) และดู ม.ม. (แปล)
  ๑๓/๓๕๒/๔๓๑, ขุ.เถร.<br>
  (แปล) ๒๖/๘๗๗/๔๘๔<br>
  ๒ ในคาถานี้ แม้จะตรัสโลกธรรมไว้เพียง ๒ ประการ คือ นินทาและสรรเสริญก็จริง แต่พึงทราบว่า
  ทรงแสดง<br>
  โลกธรรมไว้ทั้ง ๘ ประการ ความหมายโดยสรุป คือ ไม่หวั่นไหวทั้งในอิฏฐารมณ์(อารมณ์ที่น่าปรารถนา)<br>
  และอนิฏฐารมณ์(อารมณ์ที่ไม่น่าปรารถนา) (ขุ.ธ.อ. ๔/๓๖)<br>
  ๓ ผ่องใส ในที่นี้หมายถึงบรรลุสภาวะที่จิตปราศจากอุปธิกิเลสด้วยอำนาจโสดาปัตติมรรค
  เป็นต้น (ขุ.ธ.อ. ๔/๔๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๓ }</span></p><hr><p>
  พระสุตตันตปิฎก ขุททกนิกาย ธรรมบท ๖. ปัณฑิตวรรค ๙. ธัมมิกเถรวัตถุ<br>
  ๘. ปัญจสตภิกขุวัตถุ<br>
  เรื่องภิกษุ ๕๐๐ รูป<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๘๓] สัตบุรุษทั้งหลาย ย่อมเว้นในธรรมทั้งปวง๑<br>
  สัตบุรุษทั้งหลายย่อมไม่พร่ำเพ้อเพราะกามคุณเป็นเหตุ<br>
  บัณฑิตทั้งหลายจะประสบสุขหรือทุกข์<br>
  ย่อมไม่แสดงอาการขึ้นลง๒</p>
<p> ๙. ธัมมิกเถรวัตถุ<br>
  เรื่องพระธัมมิกเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๘๔] บัณฑิตย่อมไม่ทำบาปเพราะตนเป็นเหตุ<br>
  หรือเพราะผู้อื่นเป็นเหตุ<br>
  บุคคลไม่พึงปรารถนาบุตร ทรัพย์ แว่นแคว้น<br>
  หรือความสำเร็จเพื่อตน โดยไม่ชอบธรรม<br>
  พึงเป็นผู้มีศีล มีปัญญา และยึดมั่นอยู่ในธรรม<br><br>เชิงอรรถ :<br>
  ๑ ย่อมเว้นในธรรมทั้งปวง หมายถึงมีอรหัตตมัคคญาณเป็นเครื่องเว้นหรือละฉันทราคะ(ความกำหนัดด้วย<br>
  อำนาจความพอใจ)ในขันธ์ ๕ เป็นต้น (ขุ.ธ.อ. ๔/๔๒)<br>
  ๒ ไม่แสดงอาการขึ้นลง หมายถึงไม่แสดงอาการยินดีหรือยินร้ายเมื่อถูกโลกธรรมกระทบ
  (ขุ.ธ.อ. ๔/๔๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๔ }</span></p><hr><p>
  พระสุตตันตปิฎก ขุททกนิกาย ธรรมบท ๖. ปัณฑิตวรรค ๑๑. ปัญจสตอาคันตุกภิกขุวัตถุ<br>
  ๑๐. ธัมมัสสวนวัตถุ๑<br>
  เรื่องการฟังธรรม<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๘๕] ในหมู่มนุษย์ เหล่าชนผู้ไปถึงฝั่งโน้น๒ มีจำนวนน้อย<br>
  ส่วนหมู่สัตว์นอกนี้เลาะไปตามฝั่งนี้๓ทั้งนั้น<br>
  [๘๖] ส่วนชนเหล่าใดประพฤติตามธรรม<br>
  ในธรรมที่พระผู้มีพระภาคตรัสไว้โดยชอบ๔<br>
  ชนเหล่านั้นจักข้ามพ้นวัฏฏะ<br>
  อันเป็นบ่วงมารที่ข้ามได้แสนยาก ไปถึงฝั่งโน้นได้</p>
<p> ๑๑. ปัญจสตอาคันตุกภิกขุวัตถุ<br>
  เรื่องภิกษุอาคันตุกะ ๕๐๐ รูป<br>
  (พระผู้มีพระภาคตรัสพระคาถานี้แก่ภิกษุอาคันตุกะผู้อยู่ในแคว้นโกศล ดังนี้)<br>
  [๘๗] บัณฑิตละธรรมดำ๕ แล้วพึงเจริญธรรมขาว๖<br>
  ออกจากวัฏฏะมาสู่วิวัฏฏะ๗<br><br>เชิงอรรถ :<br>
  ๑ ดูเทียบ สํ.ม. (แปล) ๑๙/๓๔/๓๓, ๑๙๘/๗๔, องฺ.ทสก. (แปล) ๒๔/๑๑๗/๒๖๙-๒๗๐<br>
  ๒ ฝั่งโน้น หมายถึงนิพพาน (องฺ.ทสก.อ. ๓/๑๑๗-๑๑๘/๓๗๕, ขุ.ธ.อ. ๔/๔๕, สํ.ม.อ. ๓/๓๑-๔๐/๑๙๖)<br>
  ๓ ฝั่งนี้ หมายถึงสักกายทิฏฐิ (ความเห็นว่าเป็นอัตตาของตน) (ขุ.ธ.อ. ๔/๔๕) หรือหมายถึงวัฏฏะ
  (สํ.ม.อ.<br>
  ๓/๓๑-๔๐/๑๙๖)<br>
  ๔ ธรรมที่พระผู้มีพระภาคตรัสไว้โดยชอบ หมายถึงโลกุตตรธรรม ๙ ประการ คือ มรรค ๔
  ผล ๔<br>
  นิพพาน ๑ (องฺ.ทสก.อ. ๓/๑๑๗-๑๑๘/๓๗๕)<br>
  ๕ ธรรมดำ หมายถึงอกุศลธรรม มีกายทุจริต เป็นต้น (ขุ.ธ.อ. ๔/๔๗)<br>
  ๖ ธรรมขาว หมายถึงกุศลธรรม มีกายสุจริต เป็นต้น (ขุ.ธ.อ. ๔/๔๗)<br>
  ๗ ออกจากวัฏฏะมาสู่วิวัฏฏะ หมายถึงออกจากวัฏฏะที่เรียกว่า โอกะ (ที่มีน้ำ) มาสู่วิวัฏฏะที่เรียกว่า
  อโนกะ<br>
  (ที่ไม่มีน้ำ) ได้แก่ นิพพาน (สํ.ม.อ. ๓/๓๑-๔๐/๑๙๖, องฺ.ทสก.อ.๓/๑๑๗-๑๑๘/๓๗๕,
  ขุ.ธ.อ.๔/๔๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๕ }</span></p><hr><p>
  พระสุตตันตปิฎก ขุททกนิกาย ธรรมบท ๗. อรหันตวรรค ๑. ชีวกวัตถุ<br>
  [๘๘] ละกามทั้งหลายแล้ว เป็นผู้หมดความกังวล<br>
  พึงปรารถนายินดียิ่งในวิเวกที่ยินดีได้ยากยิ่ง<br>
  พึงชำระตนให้ผ่องแผ้วจากเครื่องเศร้าหมองแห่งจิตทั้งหลาย<br>
  [๘๙] บัณฑิตเหล่าใดอบรมจิตโดยชอบ<br>
  ในองค์ธรรมเป็นเครื่องตรัสรู้ทั้งหลาย<br>
  ไม่ถือมั่น ยินดีในนิพพานเป็นที่สละความถือมั่น<br>
  บัณฑิตเหล่านั้นสิ้นอาสวะแล้ว<br>
  มีความรุ่งเรือง ดับสนิทแล้วในโลก๑<br>
  ปัณฑิตวรรคที่ ๖ จบ</p>
<p> ๗. อรหันตวรรค<br>
  หมวดว่าด้วยพระอรหันต์<br>
  ๑. ชีวกวัตถุ<br>
  เรื่องหมอชีวก<br>
  (พระผู้มีพระภาคตรัสพระคาถานี้แก่หมอชีวก ดังนี้)<br>
  [๙๐] ผู้บรรลุจุดหมายปลายทางแล้ว๒<br>
  ไร้ความโศก หลุดพ้นแล้วในธรรมทั้งปวง๓<br>
  ละกิเลสเครื่องร้อยรัด๔ได้หมด ย่อมไม่มีความเร่าร้อน<br><br>เชิงอรรถ :<br>
  ๑ ดูเทียบ สํ.ม. (แปล) ๑๙/๓๔/๓๓-๓๔, องฺ.ทสก. (แปล) ๒๔/๑๖๙/๒๖๙-๒๗๐<br>
  ๒ ผู้บรรลุจุดหมายปลายทาง หมายถึงพระขีณาสพผู้ถึงที่สุดแห่งสังสารวัฏ (ขุ.ธ.อ.
  ๔/๔๙)<br>
  ๓ ธรรมทั้งปวง หมายถึงธรรมทั้งหลายมีขันธ์ ๕ เป็นต้น (ขุ.ธ.อ. ๔/๔๙)<br>
  ๔ กิเลสเครื่องร้อยรัด หมายถึงกิเลส ๔ อย่าง คือ (๑) อภิชฌา ความเพ่งเล็งอยากได้ของคนอื่น<br>
  (๒) พยาบาท ความคิดร้ายผู้อื่น (๓) สีลัพพตปรามาส ความถือมั่นศีลและวัตร (๔) อิทังสัจจาภินิเวส<br>
  ความถือมั่นว่านี้เท่านั้นจริง (ขุ.ธ.อ. ๔/๔๙) และดู ขุ.ม. (แปล) ๒๙/๒๙/๑๑๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๖ }</span></p><hr><p>
  พระสุตตันตปิฎก ขุททกนิกาย ธรรมบท ๗. อรหันตวรรค ๓. เพฬัฏฐสีสเถรวัตถุ<br>
  ๒. มหากัสสปเถรวัตถุ<br>
  เรื่องพระมหากัสสปเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๙๑] ผู้มีสติ หมั่นประกอบความเพียร๑<br>
  ไม่ติดในที่อยู่ ละความห่วงอาลัยไป<br>
  เหมือนหงส์ละเปือกตมไป ฉะนั้น</p>
<p> ๓. เพฬัฏฐสีสเถรวัตถุ<br>
  เรื่องพระเพฬัฏฐสีสเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๙๒] ผู้ไม่มีการสั่งสม๒<br>
  กำหนดรู้อาหารก่อนแล้วจึงบริโภค<br>
  มีสุญญตวิโมกข์๓ และอนิมิตตวิโมกข์ เป็นอารมณ์<br>
  ไม่ทิ้งทางไว้ให้เป็นที่รู้ได้<br>
  เหมือนนกไม่ทิ้งทางไว้ในอากาศ ฉะนั้น<br><br>เชิงอรรถ :<br>
  ๑ ผู้มีสติ หมั่นประกอบความเพียร ในที่นี้หมายถึงพระขีณาสพผู้มีสติไพบูลย์ หมั่นประกอบในคุณธรรมมี<br>
  ฌานและวิปัสสนา เป็นต้น ที่ตนได้บรรลุแล้วโดยการนึก การเข้า การออก การอธิษฐาน
  และการพิจารณา<br>
  (ขุ.ธ.อ.๔/๕๒)<br>
  ๒ การสั่งสม มี ๒ อย่าง คือ (๑) กัมมสันนิจยะ การสั่งสมกรรมคือกุศลและอกุศล (๒)
  ปัจจยสันนิจยะ<br>
  การสั่งสมปัจจัย ๔ (ขุ.ธ.อ.๔/๕๓-๕๔)<br>
  ๓ สุญญตวิโมกข์ หมายถึงสภาวะที่หลุดพ้น เพราะว่างจาก ราคะ โทสะ โมหะ<br>
  อนิมิตตวิโมกข์ หมายถึงสภาวะที่หลุดพ้น เพราะไม่มีนิมิต คือ ราคะ เป็นต้น<br>
  ในคาถาที่ ๙๒-๙๓ นี้ หมายรวมถึงอัปปณิหิตวิโมกข์ ได้แก่ สภาวะที่หลุดพ้น เพราะไม่มีที่ตั้งคือกิเลส<br>
  มีราคะเป็นต้นด้วย วิโมกข์ทั้ง ๓ ประการนี้ เป็นชื่อของนิพพาน (ขุ.ธ.อ.๔/๕๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๗ }</span></p><hr><p>
  พระสุตตันตปิฎก ขุททกนิกาย ธรรมบท ๗. อรหันตวรรค ๕. มหากัจจายนเถรวัตถุ<br>
  ๔. อนุรุทธเถรวัตถุ<br>
  เรื่องพระอนุรุทธเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๙๓] ท่านผู้สิ้นอาสวะแล้ว ไม่ติดในอาหาร<br>
  มีสุญญตวิโมกข์ และอนิมิตตวิโมกข์ เป็นอารมณ์<br>
  ไม่ทิ้งร่องรอยไว้ให้เป็นที่รู้ได้<br>
  เหมือนนกไม่ทิ้งร่องรอยไว้ในอากาศ ฉะนั้น๑</p>
<p> ๕. มหากัจจายนเถรวัตถุ<br>
  เรื่องพระมหากัจจายนเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๙๔] ผู้ใดฝึกอินทรีย์๒ให้สงบได้<br>
  เหมือนม้าที่นายสารถีฝึกดีแล้ว<br>
  ผู้นั้นย่อมละมานะได้ ไม่มีอาสวะ คงที่<br>
  แม้ทวยเทพทั้งหลายก็รักใคร่<br><br>เชิงอรรถ :<br>
  ๑ ขุ.เถร. (แปล) ๒๖/๙๒/๓๓๗<br>
  ๒ อินทรีย์ หมายถึงตา หู จมูก ลิ้น กาย และใจ (ขุ.ธ.อ. ๔/๕๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๘ }</span></p><hr><p>
  พระสุตตันตปิฎก ขุททกนิกาย ธรรมบท ๗. อรหันตวรรค ๘. สารีปุตตเถรวัตถุ<br>
  ๖. สารีปุตตเถรวัตถุ<br>
  เรื่องพระสารีบุตรเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๙๕] ภิกษุผู้คงที่ มีวัตรงาม<br>
  ไม่ยินดียินร้าย เสมอด้วยแผ่นดิน<br>
  เปรียบด้วยเสาเขื่อน<br>
  (มีใจผ่องใส) เหมือนห้วงน้ำไร้เปือกตม<br>
  สังสารวัฏย่อมไม่มีแก่ผู้เช่นนั้น</p>
<p> ๗. โกสัมพีวาสีติสสเถรสามเณรวัตถุ<br>
  เรื่องสามเณรของพระติสสเถระชาวเมืองโกสัมพี<br>
  (พระผู้มีพระภาคตรัสพระคาถานี้แก่พระติสสเถระชาวเมืองโกสัมพี ดังนี้)<br>
  [๙๖] ผู้หลุดพ้นเพราะรู้ชอบ ผู้สงบ ผู้คงที่<br>
  ย่อมมีมโนกรรมที่สงบ วจีกรรมที่สงบ กายกรรมที่สงบ</p>
<p> ๘. สารีปุตตเถรวัตถุ<br>
  เรื่องพระสารีบุตรเถระ<br>
  (พระผู้มีพระภาคตรัสพระคาถานี้แก่ภิกษุผู้อยู่ในป่า ๓๐ รูป ดังนี้)<br>
  [๙๗] นรชนใด ผู้ไม่ต้องเชื่อใคร๑<br>
  รู้จักนิพพานที่ปัจจัยอะไรปรุงแต่งไม่ได้<br><br>เชิงอรรถ :<br>
  ๑ ไม่ต้องเชื่อใคร ในที่นี้หมายถึงรู้แจ้งธรรมอย่างประจักษ์ชัดด้วยตนเอง ไม่ต้องรอสดับธรรมจากผู้อื่น
  (ขุ.ม.อ.<br>
  ๘๘/๓๓๙-๓๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๙ }</span></p><hr><p>
  พระสุตตันตปิฎก ขุททกนิกาย ธรรมบท ๗. อรหันตรรค ๑๐. อัญญตริตถีวัตถุ<br>
  ตัดรอยต่อ๑แห่งการเกิดใหม่<br>
  ทำลายโอกาส๒ แห่งการท่องเที่ยวไปในสงสาร<br>
  คายความหวังแล้ว นรชนนั้นแล เป็นบุรุษสูงสุด๓</p>
<p> ๙. ขทิรวนิยเรวตเถรวัตถุ<br>
  เรื่องพระเรวตเถระผู้อยู่ในป่าไม้ตะเคียน<br>
  (พระผู้มีพระภาคตรัสพระคาถานี้แก่นางวิสาขามิคารมาตา ดังนี้)<br>
  [๙๘] พระอรหันต์ทั้งหลายอยู่สถานที่ใด<br>
  คือ จะเป็นบ้านก็ตาม ป่าก็ตาม ที่ลุ่มก็ตาม ที่ดอนก็ตาม<br>
  สถานที่นั้น เป็นรมณียสถาน๔</p>
<p> ๑๐. อัญญตริตถีวัตถุ<br>
  เรื่องหญิงคนใดคนหนึ่ง<br>
  (พระผู้มีพระภาคตรัสพระคาถานี้แก่ภิกษุรูปหนึ่ง ดังนี้)<br>
  [๙๙] ท่านผู้ปราศจากราคะทั้งหลาย<br>
  จะยินดีป่าทั้งหลาย อันน่ารื่นรมย์<br>
  ที่ชนผู้แสวงหากามไม่ยินดี<br>
  เพราะท่านเหล่านั้นไม่แสวงหากาม๕<br>
  อรหันตวรรคที่ ๗ จบ<br><br>เชิงอรรถ :<br>
  ๑ รอยต่อ หมายถึงวัฏฏสนธิ (รอยต่อคือวัฏฏะ) สังสารสนธิ (รอยต่อคือสงสาร) (ขุ.ธ.อ.
  ๔/๘/๖๖)<br>
  ๒ ทำลายโอกาส หมายถึงทำลายโอกาสที่จะเกิดอีกได้ เพราะสิ้นเชื้อพันธุ์คือกุศลกรรมและอกุศลกรรม<br>
  (ขุ.ธ.อ. ๔/๖๖)<br>
  ๓ ดูเทียบ ขุ.ม. (แปล) ๒๙/๘๘/๒๗๕<br>
  ๔ ในคาถานี้มีนัยว่า แม้ในหมู่บ้านจะหาความสงบกายไม่ได้ก็จริง แต่พระอรหันต์ทั้งหลายก็ได้ความสงบใจ<br>
  เพราะอารมณ์ทั้งหลายหาทำจิตของท่านให้หวั่นไหวได้ไม่ ดังนั้น ที่ไหนก็ตามย่อมเป็นที่พระอรหันต์อยู่ได้<br>
  และที่นั้นย่อมเป็นสถานที่รื่นรมย์ (ขุ.ธ.อ. ๔/๗๒) และดูเทียบ ขุ.เถร. (แปล) ๒๖/๙๙๑/๕๐๒<br>
  ๕ ขุ.เถร. (แปล) ๒๖/๙๙๒/๕๐๒<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๐ }</span></p><hr><p>
  พระสุตตันตปิฎก ขุททกนิกาย ธรรมบท ๘. สหัสสวรรค ๒. พาหิยทารุจีริยเถรวัตถุ<br>
  ๘. สหัสสวรรค<br>
  หมวดว่าด้วยหนึ่งในร้อยในพัน<br>
  ๑. ตัมพทาฐิกโจรฆาตกวัตถุ<br>
  เรื่องเพชฌฆาตโจรเคราแดง<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๐๐] คำพูดที่มีประโยชน์คำเดียว๑<br>
  ที่คนฟังแล้วสงบระงับได้๒<br>
  ย่อมดีกว่าคำพูดที่ไร้ประโยชน์ตั้ง ๑,๐๐๐ คำ</p>
<p> ๒. พาหิยทารุจีริยเถรวัตถุ<br>
  เรื่องพระพาหิยทารุจีริยเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๐๑] คาถาที่มีประโยชน์คาถาเดียว<br>
  ที่คนฟังแล้วสงบระงับได้<br>
  ย่อมดีกว่าคาถาที่ไร้ประโยชน์ตั้ง ๑,๐๐๐ คาถา<br><br>เชิงอรรถ :<br>
  ๑ มีประโยชน์ ในที่นี้หมายถึงเป็นคำที่แสดงเรื่องนิพพาน หรือเรื่องขันธ์ ธาตุ
  อายตนะ อินทรีย์ พละ<br>
  โพชฌงค์ และสติปัฏฐาน (ขุ.ธ.อ. ๔/๘๒)<br>
  ๒ สงบระงับ หมายถึงสงบระงับกิเลสมีราคะเป็นต้นได้ (ขุ.ธ.อ. ๔/๘๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๑ }</span></p><hr><p>
  พระสุตตันตปิฎก ขุททกนิกาย ธรรมบท ๘. สหัสสวรรค ๔. อนัตถปุจฉกพราหมณวัตถุ<br>
  ๓. กุณฑลเกสีเถรีวัตถุ<br>
  เรื่องพระกุณฑลเกสีเถรี<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๐๒] ธรรมะบทหนึ่ง๑ ที่คนฟังแล้วสงบระงับได้<br>
  ย่อมดีกว่าคาถาที่ไร้ประโยชน์ตั้ง ๑๐๐ คาถา<br>
  [๑๐๓] ผู้ชนะข้าศึกจำนวนพันคูณด้วยพันในสงคราม<br>
  หาชื่อว่าผู้ชนะที่ยอดเยี่ยมไม่<br>
  แต่ผู้ชนะตน๒ได้ จึงชื่อว่า ผู้ชนะที่ยอดเยี่ยม</p>
<p> ๔. อนัตถปุจฉกพราหมณวัตถุ<br>
  เรื่องอนัตถปุจฉกพราหมณ์<br>
  (พระผู้มีพระภาคตรัสพระคาถานี้แก่พราหมณ์ ดังนี้)<br>
  [๑๐๔] การชนะตนของบุคคลผู้ฝึกตนดีแล้ว๓<br>
  ประพฤติสำรวมเป็นนิตย์นั่นแล<br>
  ประเสริฐกว่าการชนะผู้อื่น<br>
  [๑๐๕] เทวดา คนธรรพ์ มาร หรือพรหม<br>
  ไม่อาจทำชัยชนะของบุคคลเช่นนั้นให้กลับแพ้ได้เลย<br><br>เชิงอรรถ :<br>
  ๑ ธรรมะบทหนึ่ง หมายถึงข้อธรรมหนึ่งในหมวดธรรมที่มีหลายข้อ เช่น หมวดธรรม ๔ คือ
  (๑) อนภิชฌา<br>
  (๒) อพยาบาท (๓) สัมมาสติ (๔) สัมมาสมาธิ แต่ละข้อเป็นธรรมะบทหนึ่ง (ขุ.ธ.อ. ๔/๙๕)<br>
  ๒ ชนะตน หมายถึงชนะกิเลสมีโลภะ เป็นต้น (ขุ.ธ.อ. ๔/๙๕)<br>
  ๓ ผู้ฝึกตนดี ในที่นี้หมายถึงผู้ไม่มีกิเลส (ขุ.ธ.อ. ๔/๙๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๒ }</span></p><hr><p>
  พระสุตตันตปิฎก ขุททกนิกาย ธรรมบท ๘. สหัสสวรรค ๖. สารีปุตตเถรภาคิเนยยวัตถุ<br>
  ๕. สารีปุตตเถรมาตุลพราหมณวัตถุ<br>
  เรื่องพราหมณ์ผู้เป็นลุงของพระสารีบุตรเถระ<br>
  (พระผู้มีพระภาคตรัสพระคาถานี้แก่พราหมณ์ผู้เป็นลุงของพระสารีบุตรเถระ ดังนี้)<br>
  [๑๐๖] การบูชาของบุคคลผู้บูชาท่านที่อบรมตนดี๑แล้ว<br>
  คนเดียว แม้เพียงครู่เดียว<br>
  ประเสริฐกว่าการบูชาของบุคคลผู้บูชายัญ๒<br>
  ด้วยทรัพย์จำนวน ๑,๐๐๐ กหาปณะทุก ๆ เดือน ตลอด ๑๐๐ ปี</p>
<p> ๖. สารีปุตตเถรภาคิเนยยวัตถุ<br>
  เรื่องพราหมณ์ผู้เป็นหลานของพระสารีบุตรเถระ<br>
  (พระผู้มีพระภาคตรัสพระคาถานี้แก่พราหมณ์ผู้เป็นหลานของพระสารีบุตรเถระ <br>
  ดังนี้)<br>
  [๑๐๗] การบูชาของบุคคลผู้บูชาท่านที่อบรมตนดีแล้ว<br>
  คนเดียว แม้เพียงครู่เดียว<br>
  ประเสริฐกว่าการบูชาของบุคคลผู้บูชาไฟในป่าเป็นเวลา ๑๐๐ ปี<br><br>เชิงอรรถ :<br>
  ๑ ท่านที่อบรมตนดี ในที่นี้หมายถึงพระอริยบุคคลตั้งแต่พระโสดาบันจนถึงพระอรหันตขีณาสพ
  (ขุ.ธ.อ. ๔/๙๙)<br>
  ๒ บูชายัญ หมายถึงให้ทานแก่มหาชน (ขุ.ธ.อ.๔/๙๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๓ }</span></p><hr><p>
  พระสุตตันตปิฎก ขุททกนิกาย ธรรมบท ๘. สหัสสวรรค ๙. สังกิจจสามเณรวัตถุ<br>
  ๗. สารีปุตตเถรสหายกพราหมณวัตถุ<br>
  เรื่องพราหมณ์ผู้เป็นเพื่อนของพระสารีบุตรเถระ<br>
  (พระผู้มีพระภาคตรัสพระคาถานี้แก่พราหมณ์ผู้เป็นเพื่อนของพระสารีบุตรเถระ<br>
  ดังนี้)<br>
  [๑๐๘] การไหว้ท่านผู้ปฏิบัติตรง<br>
  ประเสริฐกว่าการบูชายัญและการบวงสรวงใด ๆ ในโลก<br>
  ที่ผู้หวังบุญทำอยู่ตลอดปี<br>
  เพราะการบูชายัญและการบวงสรวงทั้งหมดนั้น<br>
  มีค่าไม่ถึงหนึ่งในสี่๑</p>
<p> ๘. อายุวัฑฒนกุมารวัตถุ<br>
  เรื่องอายุวัฒนกุมาร<br>
  (พระผู้มีพระภาคตรัสพระคาถานี้แก่อายุวัฒนกุมารและอุบาสก ๕๐๐ คน ดังนี้)<br>
  [๑๐๙] ธรรม ๔ ประการ คือ อายุ วรรณะ สุขะ พละ<br>
  ย่อมเจริญแก่ผู้กราบไหว้ ผู้อ่อนน้อมต่อผู้ใหญ่ เป็นนิตย์</p>
<p> ๙. สังกิจจสามเณรวัตถุ<br>
  เรื่องสังกิจจสามเณร<br>
  (พระผู้มีพระภาคตรัสพระคาถานี้แก่ภิกษุ ๕๐๐ รูป ดังนี้)<br>
  [๑๑๐] ผู้มีศีล เพ่งพินิจ แม้มีชีวิตอยู่เพียงวันเดียว<br>
  ประเสริฐกว่าคนทุศีล ไม่มีจิตตั้งมั่น<br>
  ที่มีชีวิตอยู่ตั้ง ๑๐๐ ปี<br><br>เชิงอรรถ :<br>
  ๑ มีค่าไม่ถึงหนึ่งในสี่ หมายถึงอานิสงส์ไม่ถึง ๑ ส่วนใน ๔ ส่วนแห่งผลที่เกิดจากการมีกุศลเจตนาคือจิต<br>
  เลื่อมใสแล้วน้อมกายไหว้พระอริยบุคคลผู้ปฏิบัติตรง (ขุ.ธ.อ. ๔/๑๐๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๔ }</span></p><hr><p>
  พระสุตตันตปิฎก ขุททกนิกาย ธรรมบท ๘. สหัสสวรรค ๑๒. ปฏาจาราเถรีวัตถุ<br>
  ๑๐. ขาณุโกณฑัญญเถรวัตถุ<br>
  เรื่องพระขาณุโกณฑัญญเถระ<br>
  (พระผู้มีพระภาคตรัสพระคาถานี้แก่ภิกษุ ๕๐๐ รูป ผู้เป็นศิษย์พระขาณุ-<br>
  โกณฑัญญเถระ ดังนี้)<br>
  [๑๑๑] ผู้มีปัญญา เพ่งพินิจ แม้มีชีวิตอยู่เพียงวันเดียว<br>
  ประเสริฐกว่าผู้มีปัญญาทราม ไม่มีจิตตั้งมั่น<br>
  ที่มีชีวิตอยู่ตั้ง ๑๐๐ ปี๑</p>
<p> ๑๑. สัปปทาสเถรวัตถุ<br>
  เรื่องพระสัปปทาสเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๑๒] ผู้มีความเพียรมั่นคง๒ แม้มีชีวิตอยู่เพียงวันเดียว<br>
  ประเสริฐกว่าผู้เกียจคร้าน ไม่มีความเพียร<br>
  ที่มีชีวิตอยู่ตั้ง ๑๐๐ ปี</p>
<p> ๑๒. ปฏาจาราเถรีวัตถุ<br>
  เรื่องพระปฏาจาราเถรี<br>
  (พระผู้มีพระภาคตรัสพระคาถานี้แก่พระปฏาจาราเถรี ดังนี้)<br>
  [๑๑๓] ผู้เห็นความเกิดและความดับ๓ แม้มีชีวิตอยู่เพียงวันเดียว<br>
  ประเสริฐกว่าผู้ไม่เห็นความเกิดและความดับ<br>
  ที่มีชีวิตอยู่ตั้ง ๑๐๐ ปี๔<br><br>เชิงอรรถ :<br>
  ๑ ขุ.อป. (แปล) ๓๓/๒๓๙/๔๘๖<br>
  ๒ มีความเพียรมั่นคง หมายถึงบำเพ็ญเพียรอย่างหนักแน่น สามารถจะให้เกิดฌาน ๒ ประการ
  คือ<br>
  (๑) อารัมมณูปนิชฌาน(การเพ่งอารมณ์ ได้แก่ สมาบัติ คือ รูปฌาน ๔ อรูปฌาน ๔) (๒)
  ลักขณูปนิชฌาน<br>
  (การเพ่งลักษณะ ได้แก่ วิปัสสนา มรรค และผล)<br>
  ๓ เห็นความเกิดและความดับ หมายถึงเห็นความเกิดและความดับของขันธ์ ๕ (ขุ.ธ.อ. ๔/๑๒๘)<br>
  ๔ ขุ.อป. (แปล) ๓๓/๘๑/๔๖๖<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๕ }</span></p><hr><p>
  พระสุตตันตปิฎก ขุททกนิกาย ธรรมบท ๘. สหัสสวรรค ๑๔. พหุปุตติกาเถรีวัตถุ<br>
  ๑๓. กิสาโคตมีวัตถุ<br>
  เรื่องนางกิสาโคตมี<br>
  (พระผู้มีพระภาคตรัสพระคาถานี้แก่นางกิสาโคตมี ดังนี้)<br>
  [๑๑๔] ผู้เห็นทางอมตะ๑ แม้มีชีวิตอยู่เพียงวันเดียว<br>
  ประเสริฐกว่าผู้ไม่เห็นทางอมตะ<br>
  ที่มีชีวิตอยู่ตั้ง ๑๐๐ ปี</p>
<p> ๑๔. พหุปุตติกาเถรีวัตถุ<br>
  เรื่องพระพหุปุตติกาเถรี<br>
  (พระผู้มีพระภาคตรัสพระคาถานี้แก่พระพหุปุตติกาเถรี ดังนี้)<br>
  [๑๑๕] ผู้เห็นธรรมอันสูงสุด๒ แม้มีชีวิตอยู่เพียงวันเดียว<br>
  ประเสริฐกว่าผู้ไม่เห็นธรรมอันสูงสุด<br>
  ที่มีชีวิตอยู่ตั้ง ๑๐๐ ปี<br>
  สหัสสวรรคที่ ๘ จบ<br><br>เชิงอรรถ :<br>
  ๑ ทางอมตะ หมายถึงนิพพาน (ขุ.ธ.อ. ๔/๑๓๒)<br>
  ๒ ธรรมอันสูงสุด ในที่นี้หมายถึงโลกุตตรธรรม ๙ ประการ คือ มรรค ๔ ผล ๔ นิพพาน
  ๑ (ขุ.ธ.อ. ๔/๑๓๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๖ }</span></p><hr><p>
  พระสุตตันตปิฎก ขุททกนิกาย ธรรมบท ๙. ปาปวรรค ๒. เสยยสกเถรวัตถุ<br>
  ๙. ปาปวรรค<br>
  หมวดว่าด้วยบาป<br>
  ๑. จูเฬกสาฏกวัตถุ<br>
  เรื่องพราหมณ์จูเฬกสาฎก<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๑๖] บุคคลควรรีบเร่งทำบุญ๑ ควรห้ามจิตจากบาป๒<br>
  เพราะเมื่อทำบุญช้าไป ใจจะยินดีในบาป</p>
<p> ๒. เสยยสกเถรวัตถุ<br>
  เรื่องพระเสยยสกเถระ<br>
  (พระผู้มีพระภาคตรัสพระคาถานี้แก่พระเสยยสกเถระ ดังนี้)<br>
  [๑๑๗] หากบุคคลทำบาปไป ก็ไม่ควรทำบาปนั้นซ้ำอีก<br>
  ไม่ควรทำความพอใจในบาปนั้น<br>
  เพราะการสั่งสมบาปนำทุกข์มาให้<br><br>เชิงอรรถ :<br>
  ๑ บุญ หมายถึงการให้ทาน การบำเพ็ญวัตร มีอุปัชฌายวัตรเป็นต้น (ขุ.ธ.อ. ๕/๔)<br>
  ๒ บาป หมายถึงกายทุจริต วจีทุจริต มโนทุจริต หรือการเกิดขึ้นแห่งอกุศลจิต (ขุ.ธ.อ.
  ๕/๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๗ }</span></p><hr><p>
  พระสุตตันตปิฎก ขุททกนิกาย ธรรมบท ๙. ปาปวรรค ๔. อนาถปิณฑิกเสฏฐิวัตถุ<br>
  ๓. ลาชเทวธีตาวัตถุ<br>
  เรื่องลาชเทพธิดา<br>
  (พระผู้มีพระภาคตรัสพระคาถานี้แก่ลาชเทพธิดา ดังนี้)<br>
  [๑๑๘] หากบุคคลทำบุญ ก็ควรทำบุญนั้นบ่อย ๆ<br>
  ควรทำความพอใจในบุญนั้น<br>
  เพราะการสั่งสมบุญนำสุขมาให้</p>
<p> ๔. อนาถปิณฑิกเสฏฐิวัตถุ<br>
  เรื่องอนาถบิณฑิกเศรษฐี<br>
  (พระผู้มีพระภาคตรัสพระคาถานี้แก่อนาถบิณฑิกเศรษฐีและเทวดาผู้สิงสถิต<br>
  อยู่ที่ซุ้มประตูบ้านของเศรษฐี ดังนี้)<br>
  [๑๑๙] ตราบใดที่บาปยังไม่ให้ผล<br>
  ตราบนั้น คนชั่วจะเห็นบาปว่าดี<br>
  แต่เมื่อใด บาปให้ผล<br>
  เมื่อนั้น คนชั่วจะเห็นบาปว่าชั่วแท้<br>
  [๑๒๐] ตราบใดที่กรรมดียังไม่ให้ผล<br>
  ตราบนั้น คนดีจะเห็นกรรมดีว่าชั่ว<br>
  แต่เมื่อใด กรรมดีให้ผล<br>
  เมื่อนั้นคนดีจะเห็นกรรมดีว่าดีแท้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๘ }</span></p><hr><p>
  พระสุตตันตปิฎก ขุททกนิกาย ธรรมบท ๙. ปาปวรรค ๗. มหาธนวาณิชวัตถุ<br>
  ๕. อสัญญตปริกขารภิกขุวัตถุ<br>
  เรื่องภิกษุผู้ไม่เก็บรักษาบริขาร<br>
  (พระผู้มีพระภาคตรัสพระคาถานี้แก่ภิกษุรูปหนึ่ง ดังนี้)<br>
  [๑๒๑] บุคคลอย่าสำคัญว่าบาปเล็กน้อยคงจักไม่มาถึง๑<br>
  แม้หม้อน้ำยังเต็มด้วยน้ำที่ตกลงมาทีละหยาด ๆ ได้ ฉันใด<br>
  คนพาล เมื่อสั่งสมบาปทีละเล็กทีละน้อย<br>
  ก็เต็มด้วยบาปได้ ฉันนั้น</p>
<p> ๖. พิฬารปทกเสฏฐิวัตถุ<br>
  เรื่องพิฬารปทกเศรษฐี<br>
  (พระผู้มีพระภาคตรัสพระคาถานี้แก่เศรษฐีผู้อยู่เมืองสาวัตถี ดังนี้)<br>
  [๑๒๒] บุคคลอย่าสำคัญว่าบุญเล็กน้อยคงจักไม่มาถึง<br>
  แม้หม้อน้ำยังเต็มด้วยน้ำที่ตกลงมาทีละหยาด ๆ ได้ ฉันใด<br>
  คนมีปัญญา เมื่อสั่งสมบุญแม้ทีละเล็กทีละน้อย<br>
  ก็เต็มด้วยบุญได้ ฉันนั้น</p>
<p> ๗. มหาธนวาณิชวัตถุ<br>
  เรื่องพ่อค้าผู้มีทรัพย์มาก<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๒๓] บุคคลควรละเว้นบาปทั้งหลาย<br>
  ดุจพ่อค้าที่มีทรัพย์มาก แต่มีพวกน้อย หลีกเลี่ยงทางที่มีภัย<br>
  และดุจคนรักชีวิตหลีกเลี่ยงยาพิษ ฉะนั้น<br><br>เชิงอรรถ :<br>
  ๑ หมายถึงอย่าสำคัญว่าตนทำบาปไว้เพียงนิดหน่อย คงจักไม่ให้ผล (ขุ.ธ.อ. ๕/๑๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๙ }</span></p><hr><p>
  พระสุตตันตปิฎก ขุททกนิกาย ธรรมบท ๙. ปาปวรรค ๑๐. มณิการกุลุปกติสสเถรวัตถุ<br>
  ๘. กุกกุฏมิตตเนสาทวัตถุ<br>
  เรื่องนายพรานเนื้อชื่อกุกกุฏมิต<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๒๔] หากที่ฝ่ามือไม่มีแผล บุคคลก็ใช้ฝ่ามือนำยาพิษไปได้<br>
  เพราะยาพิษจะไม่ซึมเข้าไปยังฝ่ามือที่ไม่มีแผล<br>
  เหมือนบาปไม่มีแก่ผู้ไม่ทำบาป ฉะนั้น</p>
<p> ๙. โกกสุนขลุททกวัตถุ<br>
  เรื่องนายพรานสุนัขชื่อโกกะ<br>
  (พระผู้มีพระภาคตรัสพระคาถานี้แก่ภิกษุรูปหนึ่ง ดังนี้)<br>
  [๑๒๕] บุคคลใดประทุษร้ายต่อคนผู้ไม่ประทุษร้าย<br>
  เป็นผู้บริสุทธิ์ ไม่มีกิเลสเพียงดังเนิน<br>
  บาปย่อมกลับมาถึงบุคคลนั้นซึ่งเป็นคนพาลอย่างแน่แท้<br>
  ดุจผงธุลีอันละเอียดที่บุคคลซัดไปทวนลม ฉะนั้น๑</p>
<p> ๑๐. มณิการกุลุปกติสสเถรวัตถุ<br>
  เรื่องพระติสสเถระผู้เข้าถึงตระกูลช่างแก้ว<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๒๖] สัตว์พวกหนึ่ง ย่อมเกิดในครรภ์๒<br>
  พวกที่ทำบาปกรรมย่อมไปนรก<br>
  พวกที่ทำความดีย่อมไปสวรรค์<br>
  ส่วนผู้ที่ไม่มีอาสวะย่อมนิพพาน<br><br>เชิงอรรถ :<br>
  ๑ ดูเทียบ สํ.ส. (แปล) ๑๕/๒๒/๒๖, ๑๙๐/๒๖๙, ขุ.เปต. (แปล) ๒๖/๒๖๕/๒๑๐, ขุ.ชา. (แปล)
  ๒๗/๙๔/๒๑๖<br>
  และดูสุตตนิบาตข้อ ๖๖๘ หน้า ๖๖๐ ในเล่มนี้<br>
  ๒ ครรภ์ ในที่นี้หมายถึงครรภ์มนุษย์ (ขุ.ธ.อ. ๕/๓๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๐ }</span></p><hr><p>
  พระสุตตันตปิฎก ขุททกนิกาย ธรรมบท ๙. ปาปวรรค ๑๒. สุปปพุทธสักกวัตถุ<br>
  ๑๑. ตโยชนวัตถุ<br>
  เรื่องคน ๓ จำพวก<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๒๗] คนทำบาป ถึงจะเหาะขึ้นไปในอากาศ ก็ไม่พ้นจากบาปกรรม<br>
  ถึงจะดำลงไปกลางทะเล ก็ไม่พ้นจากบาปกรรม<br>
  ถึงจะเข้าไปหลบตัวในซอกเขา ก็ไม่พ้นจากบาปกรรม<br>
  เพราะไม่มีแผ่นดินสักส่วนหนึ่งที่คนทำบาปยืนอยู่แล้ว<br>
  จะพ้นจากบาปกรรมได้</p>
<p> ๑๒. สุปปพุทธสักกวัตถุ<br>
  เรื่องเจ้าศากยะสุปปพุทธะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๒๘] บุคคล ถึงจะเหาะขึ้นไปในอากาศ ก็ไม่พ้นจากความตาย<br>
  ถึงจะดำลงไปกลางทะเล ก็ไม่พ้นจากความตาย<br>
  ถึงจะเข้าไปหลบตัวในซอกเขา ก็ไม่พ้นจากความตาย<br>
  เพราะไม่มีแผ่นดินสักส่วนหนึ่งที่บุคคลยืนอยู่แล้ว<br>
  จะไม่ถูกความตายครอบงำได้<br>
  ปาปวรรคที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๑ }</span></p><hr><p>
  พระสุตตันตปิฎก ขุททกนิกาย ธรรมบท ๑๐. ทัณธวรรค ๒. ฉัพพัคคิยภิกขุวัตถุ<br>
  ๑๐. ทัณฑวรรค<br>
  หมวดว่าด้วยการลงทัณฑ์๑<br>
  ๑. ฉัพพัคคิยภิกขุวัตถุ<br>
  เรื่องพระฉัพพัคคีย์<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๒๙] สัตว์ทุกประเภท ย่อมสะดุ้งกลัวโทษทัณฑ์<br>
  สัตว์ทุกประเภท ย่อมหวาดกลัวความตาย<br>
  บุคคลนำตนเข้าไปเปรียบเทียบแล้ว<br>
  ไม่ควรฆ่าเอง ไม่ควรใช้ให้คนอื่นฆ่า</p>
<p> ๒. ฉัพพัคคิยภิกขุวัตถุ<br>
  เรื่องพระฉัพพัคคีย์<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๓๐] สัตว์ทุกประเภท ย่อมสะดุ้งกลัวโทษทัณฑ์<br>
  สัตว์ทุกประเภท ย่อมรักชีวิต๒<br>
  บุคคลนำตนเข้าไปเปรียบเทียบแล้ว<br>
  ไม่ควรฆ่าเอง ไม่ควรใช้ให้คนอื่นฆ่า<br><br>เชิงอรรถ :<br>
  ๑ ลงทัณฑ์ ตามความหมายในวรรคนี้คือ การใช้กำลังทำร้าย เข่นฆ่า หรือเบียดเบียนบุคคลอื่นหรือสัตว์อื่น<br>
  ให้ได้รับความเดือดร้อน โดยการใช้ท่อนไม้ ก้อนดิน และวาจาที่หยาบคายให้ร้ายป้ายสี
  ตลอดถึงการใช้<br>
  บทบัญญัติ บทลงโทษที่เอื้อประโยชน์ตนเป็นเครื่องมือ (ขุ.ธ.อ. ๕/๔๐-๕๘)<br>
  ๒ ยกเว้นพระขีณาสพ เพราะท่านเป็นผู้วางเฉยได้ในชีวิตหรือความตาย (ขุ.ธ.อ. ๕/๔๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๒ }</span></p><hr><p>
  พระสุตตันตปิฎก ขุททกนิกาย ธรรมบท ๑๐. ทัณธวรรค ๔. โกณฑธานเถรวัตถุ<br>
  ๓. สัมพหุลกุมารวัตถุ<br>
  เรื่องเด็กชายหลายคน<br>
  (พระผู้มีพระภาคตรัสพระคาถานี้แก่เด็กชายชาวเมืองสาวัตถีประมาณ ๕๐๐ คน<br>
  ที่กำลังตีงูในระหว่างทาง ดังนี้)<br>
  [๑๓๑] ผู้ใดใฝ่หาความสุขเพื่อตน<br>
  แต่กลับใช้ท่อนไม้ทำร้ายสัตว์ทั้งหลายผู้รักสุข<br>
  ผู้นั้นตายไปแล้วย่อมไม่ได้รับความสุขเลย<br>
  [๑๓๒] ส่วนผู้ใดใฝ่หาความสุขเพื่อตน<br>
  ไม่ใช้ท่อนไม้ทำร้ายสัตว์ทั้งหลายผู้รักสุข<br>
  ผู้นั้นตายไปแล้วย่อมได้รับความสุข๑</p>
<p> ๔. โกณฑธานเถรวัตถุ<br>
  เรื่องพระโกณฑธานเถระ<br>
  (พระผู้มีพระภาคตรัสพระคาถานี้แก่พระโกณฑธานเถระ ดังนี้)<br>
  [๑๓๓] เธออย่าได้กล่าวคำหยาบต่อใคร ๆ<br>
  คนที่ถูกเธอว่ากล่าวจะกล่าวโต้ตอบเธอ<br>
  เพราะว่าถ้อยคำที่โต้เถียงกัน ก่อให้เกิดทุกข์<br>
  และการทำร้ายโต้ตอบกันจะมาถึงเธอ<br>
  [๑๓๔] ถ้าเธอทำตนให้นิ่งเงียบได้<br>
  เหมือนกังสดาล๒ที่ตัดขอบปากออกแล้ว<br>
  เธอก็จะบรรลุนิพพานได้<br>
  การโต้เถียงกันก็จะไม่มีแก่เธอ<br><br>เชิงอรรถ :<br>
  ๑ ดูอุทานข้อ ๑๓ หน้า ๑๙๓ ในเล่มนี้<br>
  ๒ กังสดาล หมายถึงระฆังวงเดือน (พจนานุกรม ฉบับราชบัณฑิตยสถาน พ.ศ. ๒๕๒๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๓ }</span></p><hr><p>
  พระสุตตันตปิฎก ขุททกนิกาย ธรรมบท ๑๐. ทัณธวรรค ๗. มหาโมคคัลลานเถรวัตถุ<br>
  ๕. อุโปสถิกอิตถีวัตถุ<br>
  เรื่องหญิงผู้รักษาอุโบสถศีล<br>
  (พระผู้มีพระภาคตรัสพระคาถานี้แก่นางวิสาขาและหญิงผู้รักษาอุโบสถศีล<br>
  ประมาณ ๕๐๐ คน ดังนี้)<br>
  [๑๓๕] คนเลี้ยงโคใช้ท่อนไม้ไล่ต้อนฝูงโคไปยังที่หากิน ฉันใด<br>
  ความแก่และความตาย ก็ไล่ต้อนอายุของสัตว์ทั้งหลายไป ฉันนั้น</p>
<p> ๖. อชครเปตวัตถุ<br>
  เรื่องเปรตงูเหลือม<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๓๖] คนพาลมีปัญญาทราม เมื่อทำบาปกรรมย่อมไม่รู้สึกตัว<br>
  จึงมักเดือดร้อนเพราะกรรมของตน<br>
  เหมือนคนถูกไฟไหม้ ฉะนั้น</p>
<p> ๗. มหาโมคคัลลานเถรวัตถุ<br>
  เรื่องพระมหาโมคคัลลานเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๓๗] ผู้ใดประทุษร้ายคนที่ไม่มีความผิด๑<br>
  (และ) คนที่ไม่ประทุษร้าย๒ (ตอบ)ด้วยโทษทัณฑ์<br>
  ผู้นั้นย่อมได้รับผลอย่าง ๑ ใน ๑๐ อย่าง คือ<br>
  [๑๓๘] (๑) ทุกขเวทนาอย่างแรงกล้า (๒) เสื่อมทรัพย์<br>
  (๓) ถูกทำร้ายร่างกาย (๔) เจ็บป่วยอย่างหนัก<br>
  (๕) กลายเป็นคนวิกลจริต<br><br>เชิงอรรถ :<br>
  ๑ คนที่ไม่มีความผิด หมายถึงพระขีณาสพผู้ปราศจากความผิดทางกาย เป็นต้น (ขุ.ธ.อ.
  ๕/๕๘)<br>
  ๒ คนที่ไม่ประทุษร้าย หมายถึงคนที่ไม่มีความผิดต่อผู้อื่น หรือต่อตนเอง (ขุ.ธ.อ.
  ๕/๕๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๔ }</span></p><hr><p>
  พระสุตตันตปิฎก ขุททกนิกาย ธรรมบท ๑๐. ทัณธวรรค ๙. สันตติมหามัตตวัตถุ<br>
  [๑๓๙] (๖) ต้องราชภัย๑ (๗) ถูกกล่าวหาอย่างร้ายแรง<br>
  (๘) เสื่อมญาติ (๙) ทรัพย์สมบัติพินาศย่อยยับ<br>
  [๑๔๐] (๑๐) บ้านเรือนถูกไฟไหม้<br>
  เขาผู้มีปัญญาทราม เมื่อตายไปย่อมตกนรก</p>
<p> ๘. พหุภัณฑิกภิกขุวัตถุ<br>
  เรื่องภิกษุผู้มีเครื่องใช้สอยมาก<br>
  (พระผู้มีพระภาคตรัสพระคาถานี้แก่ภิกษุผู้มีเครื่องใช้สอยมาก ดังนี้)<br>
  [๑๔๑] การเป็นคนเปลือย การเกล้าชฎา การเอาโคลนทาตัว<br>
  การอดอาหาร การนอนบนพื้นดิน<br>
  การมีกายหมักหมมด้วยธุลี<br>
  หรือการทำความเพียรด้วยการนั่งกระโหย่ง<br>
  วัตรทั้งหมดเหล่านี้หาชำระคนผู้ยังไม่ล่วงพ้นความสงสัยให้หมดจดได้ไม่</p>
<p> ๙. สันตติมหามัตตวัตถุ<br>
  เรื่องสันตติมหาอำมาตย์<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๔๒] แม้บุคคลจะแต่งตัวแบบใดก็ตาม<br>
  ถ้าเขาเป็นผู้สงบ ฝึกตนได้ เป็นผู้แน่นอน๒ประพฤติพรหมจรรย์<br>
  ละเว้นการเบียดเบียนสรรพสัตว์ ประพฤติสม่ำเสมอ<br>
  ควรเรียกบุคคลเช่นนั้นว่า พราหมณ์ สมณะ หรือภิกษุ๓ ก็ได้<br><br>เชิงอรรถ :<br>
  ๑ ต้องราชภัย หมายถึงการถูกถอดยศ ปลดจากตำแหน่ง เป็นต้น (ขุ.ธ.อ. ๕/๕๘)<br>
  ๒ สงบ หมายถึงสงบจากกิเลสมีราคะเป็นต้น<br>
  ฝึกตนได้ หมายถึงควบคุมอินทรีย์ทั้ง ๖ ได้<br>
  เป็นผู้แน่นอน หมายถึงเป็นผู้แน่นอนในโลกุตตรมรรคทั้ง ๔ (ขุ.ธ.อ. ๕/๖๘)<br>
  ๓ คำว่า “พราหมณ์ สมณะ ภิกษุ” ตามหลักการพุทธศาสนามีความหมายดังนี้ พราหมณ์ หมายถึง<br>
  ผู้ลอยบาปได้ สมณะ หมายถึงผู้สงบระงับบาปได้ ภิกษุ หมายถึงผู้ทำลายกิเลสได้ (ขุ.ธ.อ.
  ๕/๖๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๕ }</span></p><hr><p>
  พระสุตตันตปิฎก ขุททกนิกาย ธรรมบท ๑๐. ทัณฑวรรค ๑๑. สุขสามเณรวัตถุ<br>
  ๑๐. ปิโลติกติสสเถรวัตถุ<br>
  เรื่องพระปิโลติกติสสเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๔๓] บุคคลผู้กีดกันอกุศลวิตกได้ด้วยหิริ มีอยู่น้อยคนในโลก<br>
  ภิกษุใดหลบหลีกนินทาได้ ตื่นตัวอยู่ เหมือนม้าชั้นดีหลบแส้ได้<br>
  ภิกษุเช่นนั้นมีอยู่น้อยรูป๑<br>
  [๑๔๔] เธอทั้งหลายจงมีความเพียรและมีสังเวคธรรม๒<br>
  เหมือนม้าดีที่ถูกลงแส้ เธอทั้งหลายมีศรัทธา ศีล วิริยะ<br>
  สมาธิ และธัมมวินิจฉัย๓<br>
  สมบูรณ์ด้วยวิชชาและจรณะ มีสติมั่นคง<br>
  จักละทุกข์๔มีประมาณไม่น้อยนี้ได้</p>
<p> ๑๑. สุขสามเณรวัตถุ<br>
  เรื่องสุขสามเณร<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๔๕] คนไขน้ำ ย่อมไขน้ำ<br>
  ช่างศร ย่อมดัดลูกศร<br>
  ช่างไม้ ย่อมถากไม้<br>
  ผู้มีวัตรดี๕ ย่อมฝึกตน๖<br>
  ทัณฑวรรคที่ ๑๐ จบ<br><br>เชิงอรรถ :<br>
  ๑ ดู สํ.ส. (แปล) ๑๕/๑๘/๑๖<br>
  ๒ มีสังเวคธรรม แปลจากคำว่า “สํเวคิโน” หมายถึงมีสโหตตัปปญาณ คือ ญาณที่มีโอตตัปปะ
  ได้แก่ ญาณ<br>
  ที่มีความกลัวต่อภัยคือชาติ ชรา มรณะ เป็นต้น (ขุ.อิติ.อ. ๓๗/๑๓๑)<br>
  ๓ ธัมมวินิจฉัย หมายถึงความรู้เหตุที่ควรและไม่ควร (ขุ.ธ.อ. ๕/๗๑)<br>
  ๔ ทุกข์ ในที่นี้หมายถึงวัฏฏทุกข์ (ขุ.ธ.อ. ๕/๑๐/๗๘)<br>
  ๕ ผู้มีวัตรดี ในที่นี้หมายถึงคนที่ว่าง่าย สอนง่าย (ขุ.ธ.อ. ๕/๘๒)<br>
  ๖ ขุ.เถร. (แปล) ๒๖/๑๙/๓๑๐ และดูเทียบธรรมบทข้อ ๘๐ หน้า ๕๓ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๖ }</span></p><hr><p>
  พระสุตตันตปิฎก ขุททกนิกาย ธรรมบท ๑๑. ชราวรรค ๒. สิริมาวัตถุ<br>
  ๑๑. ชราวรรค<br>
  หมวดว่าด้วยความชรา<br>
  ๑. วิสาขาสหายิกาวัตถุ<br>
  เรื่องหญิงสหายของนางวิสาขา<br>
  (พระผู้มีพระภาคตรัสพระคาถานี้แก่หญิงประมาณ ๕๐๐ คน ดังนี้)<br>
  [๑๔๖] เมื่อโลกลุกเป็นไฟ๑อยู่เป็นนิตย์<br>
  ทำไมจึงมัวหัวเราะร่าเริงกันอยู่เล่า<br>
  เธอทั้งหลายถูกความมืด๒ปกคลุม<br>
  ไฉนไม่แสวงหาดวงประทีป๓กันเล่า</p>
<p> ๒. สิริมาวัตถุ<br>
  เรื่องนางสิริมา<br>
  (พระผู้มีพระภาคตรัสพระคาถานี้แก่บริษัท ๔ ที่มุงดูศพนางสิริมา ดังนี้)<br>
  [๑๔๗] จงดูอัตภาพที่ตกแต่งอย่างสวยงาม<br>
  แต่มีกายเป็นแผล๔ มีกระดูกเป็นโครงร่าง๕<br>
  อันกระสับกระส่าย ที่มหาชนดำริหวังกันมาก๖<br>
  ซึ่งไม่มีความยั่งยืนตั้งมั่น<br><br>เชิงอรรถ :<br>
  ๑ โลกลุกเป็นไฟ หมายถึงโลกสันนิวาส (โลกคือหมู่สัตว์) ถูกไฟ ๑๑ กอง คือ ราคะ โทสะ
  โมหะ ชาติ ชรา<br>
  มรณะ โสกะ ปริเทวะ ทุกข์ โทมนัส และอุปายาส แผดเผาอยู่เป็นนิตย์ (ขุ.ธ.อ. ๕/๘๕)
  และดู วิ.ม. (แปล)<br>
  ๔/๕๔/๖๓, สํ.สฬา. (แปล) ๑๘/๒๘/๒๗ ประกอบ<br>
  ๒ ความมืด หมายถึงอวิชชา (ขุ.ธ.อ. ๕/๘๕)<br>
  ๓ ดวงประทีป หมายถึงแสงสว่างคือญาณ (ขุ.ธ.อ. ๕/๘๕)<br>
  ๔ มีกายเป็นแผล หมายถึงมีทวาร ๙ (ขุ.ธ.อ.๕/๙๐)<br>
  ๕ มีกระดูกเป็นโครงร่าง หมายถึงมีกระดูก ๓๐๐ ท่อนเป็นโครงร่าง (ขุ.ธ.อ.๕/๙๐)<br>
  ๖ ดูเทียบ ม.ม. (แปล) ๑๓/๓๐๒/๓๕๙, ขุ.เถร. (แปล) ๒๖/๗๖๙/๔๖๘, ๑๑๖๐/๕๓๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๗ }</span></p><hr><p>
  พระสุตตันตปิฎก ขุททกนิกาย ธรรมบท ๑๑. ชราวรรค ๕. ชนปทกัลยาณีรูปนันทาเถรีวัตถุ<br>
  ๓. อุตตราเถรีวัตถุ<br>
  เรื่องพระอุตตราเถรี<br>
  (พระผู้มีพระภาคตรัสพระคาถานี้แก่พระอุตตราเถรีผู้มีอายุ ๑๒๐ ปี ดังนี้)<br>
  [๑๔๘] ร่างกายนี้แก่หง่อมแล้ว<br>
  เป็นรังของโรค มีแต่จะทรุดโทรมลงไป<br>
  ร่างกายที่เน่าเปื่อยนี้ก็จะแตกดับไป<br>
  เพราะชีวิตมีความตายเป็นที่สุด</p>
<p> ๔. อธิมานิกภิกขุวัตถุ<br>
  เรื่องภิกษุผู้เข้าใจว่าตนสำเร็จ<br>
  (พระผู้มีพระภาคตรัสพระคาถานี้แก่ภิกษุทั้งหลายที่กำลังดูซากศพในป่าช้า ดังนี้)<br>
  [๑๔๙] กระดูกเหล่านี้มีสีเหมือนสีนกพิราบ<br>
  ถูกเขาทิ้งไว้เกลื่อนกลาด<br>
  เหมือนน้ำเต้าที่ร่วงเกลื่อนกลาดในสารทกาล๑<br>
  ความยินดีอะไรเล่าจะเกิด เพราะเห็นกระดูกเหล่านั้น</p>
<p> ๕. ชนปทกัลยาณีรูปนันทาเถรีวัตถุ<br>
  เรื่องพระรูปนันทาเถรีผู้งามในรัฐ<br>
  (พระผู้มีพระภาคตรัสพระคาถานี้แก่พระรูปนันทาเถรีผู้สำคัญตนว่างาม ดังนี้)<br>
  [๑๕๐] ร่างกายนี้ถูกสร้างให้เป็นนครแห่งกระดูก<br>
  ฉาบด้วยเนื้อและเลือด เป็นที่สถิตแห่งความแก่<br>
  ความตาย ความถือตัว และความลบหลู่กัน<br><br>เชิงอรรถ :<br>
  ๑ สารทกาล หมายถึงฤดูใบไม้ร่วง ฤดูสารท เทศกาลทำบุญสิ้นเดือน ๑๐ (พจนานุกรม ฉบับราชบัณฑิตยสถาน<br>
  พ.ศ.๒๕๒๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๘ }</span></p><hr><p>
  พระสุตตันตปิฎก ขุททกนิกาย ธรรมบท ๑๑. ชราวรรค ๘. ปฐมโพธิวัตถุ<br>
  ๖. มัลลิกาเทวีวัตถุ<br>
  เรื่องพระนางมัลลิกาเทวี<br>
  (พระผู้มีพระภาคตรัสพระคาถานี้แก่พระเจ้าปเสนทิโกศลผู้เสียพระทัยเพราะ<br>
  การจากไปของพระนางมัลลิกาเทวี ดังนี้)<br>
  [๑๕๑] ราชรถอันวิจิตรงดงาม ยังชำรุดได้<br>
  แม้แต่ร่างกายนี้ ก็ยังเข้าถึงชราได้<br>
  แต่ธรรมของสัตบุรุษ๑หาเข้าถึงชราไม่<br>
  สัตบุรุษกับสัตบุรุษรู้กันได้อย่างนี้๒</p>
<p> ๗. โลลุทายิเถรวัตถุ<br>
  เรื่องพระโลลุทายีเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๕๒] คนที่มีการศึกษาน้อยนี้<br>
  ย่อมแก่ไปเปล่าเหมือนโคพลิพัท<br>
  เขาเจริญแต่เนื้อหนัง ส่วนปัญญาหาเจริญไม่๓</p>
<p> ๘. ปฐมโพธิวัตถุ<br>
  เรื่องเหตุการณ์คราวแรกตรัสรู้<br>
  (พระผู้มีพระภาคทรงเปล่งอุทาน ดังนี้)<br>
  [๑๕๓] เราตามหานายช่าง๔ผู้สร้างเรือน๕ เมื่อไม่พบ๖<br>
  จึงท่องเที่ยวไปในสงสารเป็นอเนกชาติ<br>
  เพราะการเกิดบ่อย ๆ เป็นทุกข์<br><br>เชิงอรรถ :<br>
  ๑ ธรรมของสัตบุรุษ หมายถึงโลกุตตรธรรม ๙ (มรรค ๔ ผล ๔ นิพพาน ๑) (ขุ.ธ.อ. ๕/๑๐๑)<br>
  ๒ ดูเทียบ สํ.ส. (แปล) ๑๕/๑๑๔/๑๓๑, ขุ.ชา. (แปล) ๒๘/๔๑๓/๑๖๖<br>
  ๓ ขุ.เถร. (แปล) ๒๖/๑๐๒๘/๕๐๘<br>
  ๔ นายช่าง ในที่นี้หมายถึงตัณหา (ขุ.ธ.อ. ๕/๑๐๕)<br>
  ๕ เรือน ในที่นี้หมายถึงอัตภาพ (ขุ.ธ.อ. ๕/๑๐๕)<br>
  ๖ เมื่อไม่พบ ในที่นี้หมายถึงไม่พบโพธิญาณ (ขุ.ธ.อ. ๕/๑๐๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๙ }</span></p><hr><p>
  พระสุตตันตปิฎก ขุททกนิกาย ธรรมบท ๑๑. ชราวรรค ๙. มหาธนเสฏฐิปุตตวัตถุ<br>
  [๑๕๔] นายช่างเอ๋ย เราพบท่านแล้ว๑<br>
  ท่านจะสร้างเรือนไม่ได้อีก<br>
  ซี่โครง๒ทุกซี่ของท่าน เราหักแล้ว<br>
  ยอดเรือน๓เราก็รื้อแล้ว<br>
  จิตของเราถึงธรรมปราศจากเครื่องปรุงแต่งแล้ว<br>
  เราได้บรรลุธรรมเป็นที่สิ้นตัณหาแล้ว๔</p>
<p> ๙. มหาธนเสฏฐิปุตตวัตถุ<br>
  เรื่องบุตรเศรษฐีผู้มีทรัพย์มาก<br>
  (พระผู้มีพระภาคทรงปรารภบุตรเศรษฐีผู้ใช้สอยทรัพย์สมบัติจนหมด จึงตรัส<br>
  พระคาถานี้แก่พระอานนท์ ดังนี้)<br>
  [๑๕๕] พวกคนโง่เขลาไม่ประพฤติตนให้เป็นคนดี<br>
  ในวัยหนุ่มสาวก็ไม่ได้หาทรัพย์ไว้ ย่อมซบเซา<br>
  เหมือนนกกระเรียนแก่ซบเซาอยู่ที่เปือกตมไร้ปลา ฉะนั้น<br>
  [๑๕๖] พวกคนโง่เขลาไม่ประพฤติตนให้เป็นคนดี<br>
  ในวัยหนุ่มสาวก็ไม่ได้หาทรัพย์ไว้<br>
  ย่อมนอนรำพึงถึงความหลัง<br>
  ดุจลูกธนูที่พ้นจากแล่ง ฉะนั้น<br>
  ชราวรรคที่ ๑๑ จบ<br><br>เชิงอรรถ :<br>
  ๑ หมายถึงพบตัณหานั้นได้ด้วยความรู้แจ้งพระสัพพัญญุตญาณ (ขุ.ธ.อ. ๕/๑๐๖)<br>
  ๒ ซี่โครง ในที่นี้หมายถึงกิเลสเหล่าอื่นทั้งหมด (ขุ.ธ.อ. ๕/๑๐๖)<br>
  ๓ ยอดเรือน ในที่นี้หมายถึงอวิชชา ( ขุ.ธ.อ. ๕/๑๐๖)<br>
  ๔ พระคาถานี้จัดเป็นปฐมพุทธพจน์ (วิ.อ. ๑/๑๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๘๐ }</span></p><hr><p>
  พระสุตตันตปิฎก ขุททกนิกาย ธรรมบท ๑๒. อัตตวรรค ๒. อุปนันทสักยปุตตเถรวัตถุ<br>
  ๑๒. อัตตวรรค<br>
  หมวดว่าด้วยตน<br>
  ๑. โพธิราชกุมารวัตถุ<br>
  เรื่องโพธิราชกุมาร<br>
  (พระผู้มีพระภาคตรัสพระคาถานี้แก่โพธิราชกุมาร ดังนี้)<br>
  [๑๕๗] ถ้าบุคคลรู้ว่าตนเป็นที่รัก ก็ควรรักษาตนนั้นไว้ให้ดี<br>
  บัณฑิตพึงประคับประคองตนไว้ให้ได้๑<br>
  อย่างน้อยยามใดยามหนึ่งใน ๓ ยาม๒</p>
<p> ๒. อุปนันทสักยปุตตเถรวัตถุ<br>
  เรื่องพระอุปนันทศากยบุตรเถระ<br>
  (พระผู้มีพระภาคตรัสพระคาถานี้แก่ภิกษุหนุ่ม ๒ รูป ดังนี้)<br>
  [๑๕๘] บัณฑิตพึงตั้งตนไว้ในคุณธรรมที่เหมาะสมก่อน<br>
  แล้วสอนคนอื่นในภายหลัง๓ จึงจะไม่มัวหมอง๔<br><br>เชิงอรรถ :<br>
  ๑ ประคับประคองตน ในที่นี้หมายถึงถ้าเป็นคฤหัสถ์ก็ควรทำบุญ มีทานและศีล เป็นต้น
  ถ้าเป็นบรรพชิต<br>
  ก็ควรขวยขวายทำวัตรปฏิบัติศึกษาพระปริยัติและเจริญกัมมัฏฐาน (ขุ.ธ.อ.๖/๕)<br>
  ๒ ยาม ในที่นี้หมายถึงวัย ได้แก่ ระยะของอายุ มี ๓ คือ ปฐมวัย มัชฌิมวัย และปัจฉิมวัย
  (ขุ.ธ.อ.๖/๔-๕)<br>
  ๓ หมายถึงเมื่อบัณฑิตประสงค์จะสอนผู้อื่นด้วยคุณธรรมมีความมักน้อย เป็นต้น หรือด้วยปฏิปทาของอริยวงศ์<br>
  ตนเองจะต้องดำรงอยู่ในคุณธรรมนั้นก่อน (ขุ.ธ.อ. ๖/๘)<br>
  ๔ไม่มัวหมอง หมายถึงไม่ถูกนินทา (ขุ.ธ.อ. ๖/๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๘๑ }</span></p><hr><p>
  พระสุตตันตปิฎก ขุททกนิกาย ธรรมบท ๑๑. ชราวรรค ๕. มหากาลอุปาสกวัตถุ<br>
  ๓. ปธานิกติสสเถรวัตถุ<br>
  เรื่องพระปธานิกติสสเถระ<br>
  (พระผู้มีพระภาคตรัสพระคาถานี้แก่ภิกษุประมาณ ๕๐๐ รูป ดังนี้)<br>
  [๑๕๙] บุคคลสอนผู้อื่นอย่างไร ก็พึงทำตนอย่างนั้น<br>
  ผู้ที่ฝึกตนดีแล้ว จึงควรฝึก(ผู้อื่น)<br>
  เพราะตนนั่นแลฝึกได้ยากยิ่ง</p>
<p> ๔. กุมารกัสสปมาตาวัตถุ<br>
  เรื่องมารดาของพระกุมารกัสสปเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๖๐] ตนแลเป็นที่พึ่งของตน๑ บุคคลอื่นใครเล่า จะเป็นที่พึ่งได้<br>
  เพราะบุคคลที่ฝึกตนดีแล้ว ย่อมได้ที่พึ่งอันได้โดยยาก</p>
<p> ๕. มหากาลอุปาสกวัตถุ<br>
  เรื่องมหากาลอุบาสก<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๖๑] บาปที่ตนเองทำ เกิดในตน มีตนเป็นแดนเกิด<br>
  ย่อมทำลายคนมีปัญญาทราม<br>
  เหมือนเพชรที่เกิดจากหินทำลายแก้วมณี ฉะนั้น<br><br>เชิงอรรถ :<br>
  ๑ ตนแลเป็นที่พึ่งของตน หมายถึงตนเองเท่านั้นที่จะสามารถทำกุศลแล้วเข้าถึงสวรรค์
  หรือบรรลุมรรคผล<br>
  ได้ที่พึ่งที่ได้ยากคืออรหัตตผล ไม่มีใครอื่นจะทำให้ได้ (ขุ.ธ.อ.๖/๑๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๘๒ }</span></p><hr><p>
  พระสุตตันตปิฎก ขุททกนิกาย ธรรมบท ๑๒. อัตตวรรค ๘. กาลเถรวัตถุ<br>
  ๖. เทวทัตตวัตถุ<br>
  เรื่องพระเทวทัต<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๖๒] ความทุศีลโดยสิ้นเชิง๑<br>
  ย่อมรึงรัดอัตภาพของบุคคลผู้ทุศีลไว้<br>
  ดุจเถาวัลย์ที่รึงรัดต้นสาละไว้<br>
  เขาย่อมทำตนให้วิบัติดุจโจรปรารถนาให้เขาวิบัติ ฉะนั้น</p>
<p> ๗. สังฆเภทปริสักกนวัตถุ<br>
  เรื่องความพยายามเพื่อทำลายสงฆ์<br>
  (พระผู้มีพระภาคตรัสพระคาถานี้แก่พระอานนท์ปรารภถึงพระเทวทัต ดังนี้)<br>
  [๑๖๓] กรรมที่ไม่ดี และไม่มีประโยชน์แก่ตน ทำได้ง่าย<br>
  ส่วนกรรมที่ดี และมีประโยชน์ ทำได้ยากอย่างยิ่ง</p>
<p> ๘. กาลเถรวัตถุ<br>
  เรื่องพระกาลเถระ<br>
  (พระผู้มีพระภาคตรัสพระคาถานี้แก่พระกาลเถระและชนทั้งหลาย ดังนี้)<br>
  [๑๖๔] ผู้มีปัญญาทราม อาศัยทิฏฐิชั่ว<br>
  คัดค้านคำสอนของพระอริยะ<br>
  ผู้เป็นพระอรหันต์ ผู้ดำรงอยู่โดยธรรม<br>
  การคัดค้านและทิฏฐิชั่วนั้น<br>
  เกิดขึ้นมาเพื่อทำลายตนเอง<br>
  เหมือนขุยไผ่ทำลายต้นไผ่ ฉะนั้น<br><br>เชิงอรรถ :<br>
  ๑ ความทุศีลโดยสิ้นเชิง ในที่นี้หมายถึงตัณหาที่เกิดขึ้นเพราะอาศัยทวารทั้ง ๖
  (ขุ.ธ.อ. ๖/๑๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๘๓ }</span></p><hr><p>
  พระสุตตันตปิฎก ขุททกนิกาย ธรรมบท ๑๒. อัตตวรรค ๑๐. อัตตทัตถเถรวัตถุ<br>
  ๙. จูฬกาลอุปาสกวัตถุ<br>
  เรื่องจูฬกาลอุบาสก<br>
  (พระผู้มีพระภาคตรัสพระคาถานี้แก่จูฬกาลอุบาสก ดังนี้)<br>
  [๑๖๕] ตนทำบาปกรรมเอง ก็เศร้าหมองเอง๑<br>
  ตนไม่ทำบาปกรรมเอง ก็บริสุทธิ์เอง<br>
  ความบริสุทธิ์ และไม่บริสุทธิ์ เป็นของเฉพาะตน<br>
  คนอื่นจะทำคนอื่นให้บริสุทธิ์ไม่ได้๒</p>
<p> ๑๐. อัตตทัตถเถรวัตถุ<br>
  เรื่องพระอัตตทัตถเถระ<br>
  (พระผู้มีพระภาคตรัสพระคาถานี้แก่พระอัตตทัตถเถระ ดังนี้)<br>
  [๑๖๖] บุคคลไม่ควรให้ประโยชน์ตน๓เสียไป<br>
  เพราะประโยชน์คนอื่นแม้มาก<br>
  เมื่อรู้ประโยชน์ตนแล้ว<br>
  ก็ควรขวนขวายในประโยชน์ตน<br>
  อัตตวรรคที่ ๑๒ จบ<br><br>เชิงอรรถ :<br>
  ๑ เศร้าหมองเอง หมายถึงเสวยทุกข์ในอบาย คือ นรก กำเนิดสัตว์ดิรัจฉาน เปรต อสุรกาย
  (ขุ.ธ.อ. ๖/๒๓)<br>
  ๒ ดูเทียบ ขุ.ม. (แปล) ๒๙/๘/๔๑, ขุ.จู. (แปล) ๓๐/๓๓/๑๖๖, อภิ.ก. ๓๗/๗๔๓/๔๓๕-๔๓๖<br>
  ๓ ประโยชน์ตน หมายถึงอริยผล ในที่นี้ ตรัสมุ่งกัมมัฏฐานเป็นหลัก (ขุ.ธ.อ. ๖/๒๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๘๔ }</span></p><hr><p>
  พระสุตตันตปิฎก ขุททกนิกาย ธรรมบท ๑๓. โลกวรรค ๒. สุทโธทนวัตถุ<br>
  ๑๓. โลกวรรค<br>
  หมวดว่าด้วยเรื่องโลก<br>
  ๑. ทหรภิกขุวัตถุ<br>
  เรื่องภิกษุหนุ่ม<br>
  (พระผู้มีพระภาคตรัสพระคาถานี้แก่ภิกษุหนุ่มรูปหนึ่ง ดังนี้)<br>
  [๑๖๗] บุคคลไม่พึงเสพสิ่งต่ำทราม๑<br>
  ไม่พึงอยู่ด้วยความประมาท<br>
  ไม่พึงยึดถือความเห็นผิด<br>
  ไม่พึงเป็นคนรกโลก</p>
<p> ๒. สุทโธทนวัตถุ<br>
  เรื่องพระเจ้าสุทโธทนะ<br>
  (พระผู้มีพระภาคตรัสพระคาถานี้แก่พระเจ้าสุทโธทนะพระบิดาของพระองค์ ดังนี้)<br>
  [๑๖๘] ภิกษุไม่พึงประมาทบิณฑบาตที่ตนยืนรับ๒<br>
  พึงประพฤติสุจริตธรรม๓<br>
  ผู้ประพฤติธรรมย่อมอยู่เป็นสุขทั้งในโลกนี้และโลกหน้า<br>
  [๑๖๙] พึงประพฤติสุจริตธรรม<br>
  ไม่พึงประพฤติทุจริตธรรม<br>
  ผู้ประพฤติธรรมย่อมอยู่เป็นสุขทั้งในโลกนี้และโลกหน้า<br><br>เชิงอรรถ :<br>
  ๑ สิ่งต่ำทราม ในที่นี้หมายถึงกามคุณ ๕ (ขุ.ธ.อ. ๖/๒๗)<br>
  ๒ ไม่พึงประมาทบิณฑบาตที่ตนยืนรับ หมายถึงไม่พึงดูหมิ่นอาหารที่ต้องลุกขึ้นไปยืนรับตามลำดับตรอก<br>
  ไม่เลือกรับเฉพาะบ้าน (ขุ.ธ.อ. ๖/๒๙)<br>
  ๓ สุจริตธรรม หมายถึงภิกขาจริยธรรม คือ การเที่ยวบิณฑบาตตามลำดับตรอก ซึ่งตรงกันข้ามกับทุจริต-<br>
  ธรรม คือ การเที่ยวบิณฑบาตในสถานที่อโคจร เช่น สถานที่ที่มีหญิงแพศยา เป็นต้น
  (ขุ.ธ.อ.๖/๓๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๘๕ }</span></p><hr><p>
  พระสุตตันตปิฎก ขุททกนิกาย ธรรมบท ๑๓. โลกวรรค ๕. สัมมัชชนเถรวัตถุ<br>
  ๓. ปัญจสตวิปัสสกภิกขุวัตถุ<br>
  เรื่องภิกษุผู้เจริญวิปัสสนา ๕๐๐ รูป<br>
  (พระผู้มีพระภาคตรัสพระคาถานี้แก่ภิกษุผู้เจริญวิปัสสนา ๕๐๐ รูป ดังนี้)<br>
  [๑๗๐] มัจจุราชย่อมไม่เห็นบุคคลผู้พิจารณาเห็นโลก๑<br>
  เหมือนเห็นฟองน้ำ เหมือนเห็นพยับแดด</p>
<p> ๔. อภยราชกุมารวัตถุ<br>
  เรื่องอภัยราชกุมาร<br>
  (พระผู้มีพระภาคตรัสพระคาถานี้แก่อภัยราชกุมาร ดังนี้)<br>
  [๑๗๑] ท่านทั้งหลายจงมาดูโลกนี้๒ ที่วิจิตรดุจราชรถ<br>
  ที่พวกคนเขลาหมกมุ่นอยู่ แต่พวกผู้รู้หาข้องอยู่ไม่๓</p>
<p> ๕. สัมมัชชนเถรวัตถุ<br>
  เรื่องพระสัมมัชชนเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๗๒] ผู้ใดประมาทแล้วในกาลก่อน<br>
  ภายหลังไม่ประมาท<br>
  ผู้นั้นย่อมทำโลกนี้ให้สว่างไสว๔<br>
  ดุจดวงจันทร์พ้นจากเมฆ ฉะนั้น๕<br><br>เชิงอรรถ :<br>
  ๑ โลก หมายถึงโลกคือขันธ์ ๕ เป็นต้น (ขุ.ธ.อ. ๖/๓๑)<br>
  ๒ ดูความหมายในเชิงอรรถที่ ๑<br>
  ๓ ข้องอยู่ หมายถึงติดอยู่ด้วยกิเลสมีราคะเป็นต้น (ขุ.ธ.อ. ๖/๓๒)<br>
  ๔ ทำโลกนี้ให้สว่างไสว หมายถึงทำโลกคือขันธ์ ๕ เป็นต้น ให้สว่างด้วยมรรคญาณ (ขุ.ธ.อ.
  ๖/๓๔)<br>
  ๕ ดูเทียบ ม.ม. (แปล) ๑๓/๓๕๒/๔๓๐, ขุ.เถร. (แปล) ๒๖/๘๗๑/๔๘๓<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๘๖ }</span></p><hr><p>
  พระสุตตันตปิฎก ขุททกนิกาย ธรรมบท ๑๓. โลกวรรค ๘. ติงสภิกขุวัตถุ<br>
  ๖. อังคุลิมาลเถรวัตถุ<br>
  เรื่องพระองคุลิมาลเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๗๓] บาปกรรมที่ทำไว้ ผู้ใดละเสียได้ด้วยกุศล๑<br>
  ผู้นั้นย่อมทำโลกนี้ให้สว่างไสว<br>
  ดุจดวงจันทร์พ้นจากเมฆ ฉะนั้น</p>
<p> ๗. เปสการธีตาวัตถุ<br>
  เรื่องธิดานายช่างหูก<br>
  (พระผู้มีพระภาคตรัสพระคาถานี้แก่ธิดาของนายช่างหูก ดังนี้)<br>
  [๑๗๔] โลกนี้มืดมน๒ คนในโลกนี้น้อยคนนักจักเห็นแจ้ง<br>
  น้อยคนนักจักไปสวรรค์๓<br>
  เหมือนนกติดข่าย น้อยตัวนักที่จะพ้นจากข่าย ฉะนั้น</p>
<p> ๘. ติงสภิกขุวัตถุ<br>
  เรื่องภิกษุ ๓๐ รูป<br>
  (พระผู้มีพระภาคตรัสพระคาถานี้แก่พระอานนทเถระ ดังนี้)<br>
  [๑๗๕] ฝูงหงส์บินไปทางดวงอาทิตย์๔ได้<br>
  ท่านที่เจริญอิทธิบาทดีแล้ว ไปทางอากาศด้วยฤทธิ์ได้<br>
  ส่วนนักปราชญ์ทั้งหลายชนะมารพร้อมทั้งพาหนะได้แล้ว<br>
  ย่อมออกไปจากโลกได้๕<br><br>เชิงอรรถ :<br>
  ๑ กุศล ในที่นี้หมายถึงอรหัตตมรรค (ขุ.ธ.อ. ๖/๓๕) และดูเทียบ ม.ม. (แปล) ๑๓/๓๕๒/๔๓๐,
  ขุ.เถร. (แปล)<br>
  ๒๖/๘๗๒/๔๘๓<br>
  ๒ โลกนี้มืดมน หมายถึงโลกิยมหาชนในโลกนี้ เป็นผู้มืดบอด เพราะไม่มีปัญญาจักษุ
  (ขุ.ธ.อ. ๖/๓๙)<br>
  ๓ หมายถึงมีน้อยคนที่จะเห็นแจ้งไตรลักษณ์ ที่จะไปสุคติภูมิ หรือที่จะบรรลุนิพพาน
  (ขุ.ธ.อ. ๖/๗/๓๙)<br>
  ๔ ทางดวงอาทิตย์ หมายถึงทางอากาศ (ขุ.ธ.อ. ๖/๔๑)<br>
  ๕ ออกไปจากโลก ในที่นี้หมายถึงออกไปจากวัฏฏะ กล่าวคือบรรลุนิพพาน (ขุ.ธ.อ. ๖/๔๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๘๗ }</span></p><hr><p>
  พระสุตตันตปิฎก ขุททกนิกาย ธรรมบท ๑๓. โลกวรรค ๑๑. อนาถปิณฑิกปุตตกาลวัตถุ<br>
  ๙. จิญจมาณวิกาวัตถุ<br>
  เรื่องนางจิญจมาณวิกา<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๗๖] บุคคลผู้ล่วงละเมิดธรรมอย่างหนึ่ง๑<br>
  ผู้มักกล่าวเท็จ ปฏิเสธปรโลก<br>
  จะไม่ทำบาปไม่มี</p>
<p> ๑๐. อสทิสทานวัตถุ<br>
  เรื่องอสทิสทาน<br>
  (พระผู้มีพระภาคตรัสพระคาถานี้แก่พระเจ้าปเสนทิโกศลและเหล่าอำมาตย์ ดังนี้)<br>
  [๑๗๗] พวกคนตระหนี่ไปเทวโลกไม่ได้เลย<br>
  พวกคนพาลไม่สรรเสริญการให้ทาน<br>
  ส่วนนักปราชญ์อนุโมทนาการให้ทาน<br>
  เพราะเหตุนั้นแล เขาจึงได้รับสุขในปรโลก</p>
<p> ๑๑. อนาถปิณฑิกปุตตกาลวัตถุ<br>
  เรื่องนายกาละบุตรของอนาถบิณฑิกเศรษฐี<br>
  (พระผู้มีพระภาคตรัสพระคาถานี้แก่อนาถบิณฑิกเศรษฐี ดังนี้)<br>
  [๑๗๘] โสดาปัตติผลประเสริฐกว่าความเป็นเอกราชในแผ่นดิน<br>
  กว่าการไปสู่สวรรค์ หรือกว่าความเป็นใหญ่ในโลกทั้งปวง๒<br>
  โลกวรรคที่ ๑๓ จบ<br><br>เชิงอรรถ :<br>
  ๑ ธรรมอย่างหนึ่ง ในที่นี้หมายถึงสัจจะ (ขุ.ธ.อ.๖/๙/๔๖)<br>
  ๒ ความเป็นเอกราชในแผ่นดิน การไปสู่สวรรค์ และความเป็นใหญ่ในโลก ยังไม่พ้นจากอบายภูมิมีนรกเป็นต้น<br>
  แต่โสดาปัตติผลเป็นธรรมปิดกั้นประตูอบายภูมิได้ (ขุ.ธ.อ. ๖/๕๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๘๘ }</span></p><hr><p>
  พระสุตตันตปิฎก ขุททกนิกาย ธรรมบท ๑๔. พุทธวรรค ๒. ยมกปาฏิหาริยวัตถุ<br>
  ๑๔. พุทธวรรค<br>
  หมวดว่าด้วยเรื่องพระพุทธเจ้า<br>
  ๑. มารธีตาวัตถุ<br>
  เรื่องธิดามาร<br>
  (พระผู้มีพระภาคตรัสพระคาถานี้แก่ธิดามาร ๓ นาง คือ นางตัณหา นางอรดี <br>
  และนางราคา ดังนี้)<br>
  [๑๗๙] กิเลสที่พระพุทธเจ้าพระองค์ใดทรงชนะแล้ว<br>
  พระองค์จะไม่ทรงกลับแพ้อีก<br>
  กิเลสสักน้อยหนึ่งในโลกไม่ติดตามพระองค์ผู้ชนะได้แล้ว<br>
  พวกท่านจักนำพระพุทธเจ้าพระองค์นั้น<br>
  ผู้มีพระญาณหาที่สุดมิได้ ผู้ไม่มีร่องรอย๑ไปด้วยร่องรอยอะไรเล่า<br>
  [๑๘๐] ตัณหาดุจตาข่าย ชื่อว่า วิสัตติกา๒<br>
  ไม่มีแก่พระพุทธเจ้าพระองค์ใด เพื่อนำไปในภพไหน ๆ<br>
  พวกท่านจักนำพระพุทธเจ้าพระองค์นั้น<br>
  ผู้มีพระญาณหาที่สุดมิได้ ผู้ไม่มีร่องรอย ไปด้วยร่องรอยอะไรเล่า</p>
<p> ๒. ยมกปาฏิหาริยวัตถุ<br>
  เรื่องยมกปาฏิหาริย์<br>
  (พระผู้มีพระภาคตรัสพระคาถานี้แก่เทวดาและมนุษย์ที่ประตูสังกัสสนคร ดังนี้)<br>
  [๑๘๑] ท่านผู้เป็นปราชญ์เหล่าใดใฝ่ใจในฌาน ยินดีในเนกขัมมะ๓<br>
  แม้ทวยเทพก็ชื่นชมท่านผู้เป็นปราชญ์เหล่านั้น<br>
  ผู้มีสติ ตรัสรู้เองโดยชอบ<br><br>เชิงอรรถ :<br>
  ๑ ร่องรอย ในที่นี้หมายถึงกิเลสมีราคะเป็นต้น (ขุ.ธ.อ. ๖/๖๐)<br>
  ๒ วิสัตติกา หมายถึงตัณหาที่ซ่านไปในอารมณ์ต่าง ๆ (ขุ.ธ.อ. ๖/๖๐)<br>
  ๓ เนกขัมมะ ในที่นี้หมายถึงนิพพานเป็นที่สงบระงับกิเลส (ขุ.ธ.อ. ๖/๘๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๘๙ }</span></p><hr><p>
  พระสุตตันตปิฎก ขุททกนิกาย ธรรมบท ๑๔. พุทธวรรค ๔. อานันทเถรปัญหวัตถุ<br>
  ๓. เอรกปัตตนาคราชวัตถุ<br>
  เรื่องพญานาคชื่อเอรกปัตต์<br>
  (พระผู้มีพระภาคตรัสพระคาถานี้แก่พญานาคชื่อเอรกปัตต์ ดังนี้)<br>
  [๑๘๒] การได้เกิดมาเป็นมนุษย์ก็นับว่ายาก<br>
  การดำรงชีวิตอยู่ของเหล่าสัตว์ก็นับว่ายาก<br>
  การที่จะได้ฟังสัทธรรมก็นับว่ายาก<br>
  การที่พระพุทธเจ้าทั้งหลายจะเสด็จอุบัติขึ้นก็ยิ่งยาก๑</p>
<p> ๔. อานันทเถรปัญหวัตถุ<br>
  เรื่องปัญหาของพระอานนทเถระ<br>
  (พระผู้มีพระภาคตรัสพระคาถานี้แก่พระอานนทเถระ ดังนี้)<br>
  [๑๘๓] การไม่ทำบาปทั้งปวง<br>
  การทำกุศลให้ถึงพร้อม<br>
  การทำจิตของตนให้ผ่องแผ้ว๒<br>
  นี้คือ คำสั่งสอนของพระพุทธเจ้าทั้งหลาย<br>
  [๑๘๔] ความอดทนคือความอดกลั้นเป็นตบะอย่างยิ่ง<br>
  พระพุทธเจ้าทั้งหลายตรัสว่า นิพพานเป็นบรมธรรม<br>
  ผู้ทำร้ายผู้อื่น ไม่ชื่อว่า เป็นบรรพชิต<br>
  ผู้เบียดเบียนผู้อื่น ไม่ชื่อว่า เป็นสมณะ<br><br>เชิงอรรถ :<br>
  ๑ การเกิดเป็นมนุษย์ นับว่ายาก เพราะจะต้องได้มาด้วยความพยายามมากและด้วยกุศลมาก
  การดำรง<br>
  ชีวิตอยู่ นับว่ายาก เพราะต้องทำการงานเลี้ยงชีวิต และเพราะต้องดำรงชีวิตอยู่เพียงชั่วระยะนิดหน่อย<br>
  การได้ฟังสัทธรรม นับว่ายาก เพราะหาผู้แสดงได้ยาก การที่พระพุทธเจ้าทั้งหลายเสด็จอุบัติขึ้น<br>
  นับว่ายาก เพราะจะต้องบำเพ็ญบารมีด้วยความพยายามอันยิ่งใหญ่จึงจะสำเร็จได้ และจะต้องใช้เวลา<br>
  หลายพันโกฏิกัปจึงจะเสด็จอุบัติขึ้นได้ (ขุ.ธ.อ. ๖/๙๓)<br>
  ๒ การทำจิตของตนให้ผ่องแผ้ว หมายถึงการทำจิตของตนให้ผ่องใสปราศจากนิวรณ์ ๕ ประการ
  (ขุ.ธ.อ.<br>
  ๖/๔/๙๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๙๐ }</span></p><hr><p>
  พระสุตตันตปิฎก ขุททกนิกาย ธรรมบท ๑๔. พุทธวรรค ๕. อนภิรติภิกขุวัตถุ<br>
  [๑๘๕] การไม่กล่าวร้ายผู้อื่น การไม่เบียดเบียนผู้อื่น<br>
  ความสำรวมในปาติโมกข์<br>
  ความเป็นผู้รู้จักประมาณในอาหาร<br>
  การอยู่ในเสนาสนะที่สงัด<br>
  การประกอบความเพียรในอธิจิต๑<br>
  นี้คือ คำสั่งสอนของพระพุทธเจ้าทั้งหลาย๒</p>
<p> ๕. อนภิรติภิกขุวัตถุ<br>
  เรื่องภิกษุผู้ไม่ยินดี<br>
  (พระผู้มีพระภาคตรัสพระคาถานี้แก่ภิกษุผู้ไม่ยินดีประพฤติพรหมจรรย์ ดังนี้)<br>
  [๑๘๖] ความอิ่มในกามทั้งหลาย<br>
  มีไม่ได้ด้วยกหาปณะที่หลั่งมาดังห่าฝน<br>
  กามทั้งหลายมีสุขน้อย มีทุกข์มาก<br>
  [๑๘๗] บัณฑิตรู้อย่างนี้แล้ว<br>
  ย่อมไม่ยินดีในกามทั้งหลายแม้ที่เป็นทิพย์<br>
  สาวกของพระสัมมาสัมพุทธเจ้า<br>
  เป็นผู้ยินดีในความสิ้นตัณหา<br><br>เชิงอรรถ :<br>
  ๑ อธิจิต ในที่นี้หมายถึงสมาบัติ ๘ รวมถึงไตรสิกขา คือ ศีล สมาธิ และปัญญาด้วย
  (ขุ.ธ.อ. ๖/๙๕)<br>
  ๒ ดูอุทานข้อ ๓๖ หน้า ๒๔๔ ในเล่มนี้ และดู ที.ม. (แปล) ๑๐/๙๐/๕๑<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๙๑ }</span></p><hr><p>
  พระสุตตันตปิฎก ขุททกนิกาย ธรรมบท ๑๔. พุทธวรรค ๗. อานันทเถรวัตถุ<br>
  ๖. อัคคิทัตตปุโรหิตวัตถุ<br>
  เรื่องอัคคิทัตตปุโรหิต<br>
  (พระผู้มีพระภาคตรัสพระคาถานี้แก่อัคคิทัตตะผู้ออกบวชเป็นฤๅษีและบริวาร ดังนี้)<br>
  [๑๘๘] มนุษย์จำนวนมาก ผู้ถูกภัยคุกคาม<br>
  ต่างถึงภูเขา ป่าไม้ อาราม และรุกขเจดีย์เป็นสรณะ<br>
  [๑๘๙] นั่นมิใช่สรณะอันเกษม นั่นมิใช่สรณะอันสูงสุด<br>
  เพราะผู้อาศัยสรณะเช่นนั้น ย่อมไม่พ้นจากทุกข์ทั้งปวง<br>
  [๑๙๐] ส่วนผู้ที่ถึงพระพุทธ พระธรรม และพระสงฆ์ เป็นสรณะ<br>
  ย่อมใช้ปัญญาชอบพิจารณาเห็นอริยสัจ ๔ ประการ คือ<br>
  [๑๙๑] ทุกข์ เหตุเกิดทุกข์ ความดับทุกข์<br>
  และอริยมรรคมีองค์ ๘ อันเป็นข้อปฏิบัติให้ถึงความสงบระงับทุกข์<br>
  [๑๙๒] นั่นเป็นสรณะอันเกษม นั่นเป็นสรณะอันสูงสุด<br>
  เพราะผู้อาศัยสรณะเช่นนั้น<br>
  ย่อมพ้นจากทุกข์ทั้งปวงได้๑</p>
<p> ๗. อานันทเถรวัตถุ<br>
  เรื่องพระอานนทเถระ<br>
  (พระผู้มีพระภาคตรัสพระคาถานี้แก่พระอานนทเถระ ดังนี้)<br>
  [๑๙๓] บุรุษอาชาไนยหาได้ยาก เพราะว่าท่านไม่เกิดในที่ทั่วไป<br>
  ท่านเป็นนักปราชญ์ ไปเกิดในตระกูลใด<br>
  ตระกูลนั้นย่อมมีแต่ความสุข<br><br>เชิงอรรถ :<br>
  ๑ ทุกข์ทั้งปวง หมายถึงวัฏฏทุกข์ทั้งสิ้น (ขุ.ธ.อ. ๖/๑๐๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๙๒ }</span></p><hr><p>
  พระสุตตันตปิฎก ขุททกนิกาย ธรรมบท ๑๔. พุทธวรรค ๙. กัสสปทสพลสุวัณณเจติยวัตถุ<br>
  ๘. สัมพหุลภิกขุวัตถุ<br>
  เรื่องภิกษุหลายรูป<br>
  (พระผู้มีพระภาคตรัสพระคาถานี้แก่ภิกษุประมาณ ๕๐๐ รูป ดังนี้)<br>
  [๑๙๔] การเกิดขึ้นของพระพุทธเจ้าทั้งหลาย เป็นเหตุนำสุขมาให้<br>
  การแสดงสัทธรรม เป็นเหตุนำสุขมาให้<br>
  ความสามัคคีของหมู่ เป็นเหตุนำสุขมาให้<br>
  ความเพียรของคนที่สามัคคีกัน เป็นเหตุนำสุขมาให้</p>
<p> ๙. กัสสปทสพลสุวัณณเจติยวัตถุ<br>
  เรื่องพระเจดีย์ทองของพระกัสสปทศพล<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๑๙๕] บุญของบุคคลผู้บูชาท่านผู้ควรบูชา<br>
  คือพระพุทธเจ้า หรือพระสาวก<br>
  ผู้ก้าวพ้นธรรมเครื่องเนิ่นช้า๑<br>
  ผู้ข้ามความโศกและความร่ำไรได้แล้ว<br>
  [๑๙๖] ผู้คงที่ ผู้ดับกิเลสได้แล้ว<br>
  ผู้ไม่มีภัยแต่ที่ไหน<br>
  ใคร ๆ ไม่อาจนับได้ว่า<br>
  บุญนี้มีประมาณเท่านี้<br>
  พุทธวรรคที่ ๑๔ จบ<br><br>เชิงอรรถ :<br>
  ๑ ธรรมเครื่องเนิ่นช้า หมายถึงตัณหา ทิฏฐิ และมานะ (ขุ.ธ.อ. ๖/๑๐๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๙๓ }</span></p><hr><p>
  พระสุตตันตปิฎก ขุททกนิกาย ธรรมบท ๑๕. สุขวรรค ๒. มารวัตถุ<br>
  ๑๕. สุขวรรค<br>
  หมวดว่าด้วยความสุข<br>
  ๑. ญาติกลหวูปสมนวัตถุ<br>
  เรื่องการระงับความทะเลาะของหมู่พระญาติ<br>
  (พระผู้มีพระภาคตรัสพระคาถานี้แก่พระญาติฝ่ายศากยะและโกลิยะ ที่ทะเลาะ<br>
  กันเพราะแย่งน้ำทำนา ดังนี้)<br>
  [๑๙๗] ในหมู่มนุษย์ผู้มีเวร<br>
  เราเป็นผู้ไม่มีเวร อยู่เป็นสุขจริงหนอ<br>
  ในหมู่มนุษย์ผู้มีเวร เราอยู่อย่างไม่มีเวร<br>
  [๑๙๘] ในหมู่มนุษย์ผู้เดือดร้อน๑<br>
  เราเป็นผู้ไม่เดือดร้อน อยู่เป็นสุขจริงหนอ<br>
  ในหมู่มนุษย์ผู้เดือดร้อน เราอยู่อย่างไม่เดือดร้อน<br>
  [๑๙๙] ในหมู่มนุษย์ผู้ขวนขวาย๒<br>
  เราเป็นผู้ไม่ขวนขวาย อยู่เป็นสุขจริงหนอ<br>
  ในหมู่มนุษย์ผู้ขวนขวาย เราอยู่อย่างไม่ขวนขวาย</p>
<p> ๒. มารวัตถุ<br>
  เรื่องมาร<br>
  (พระผู้มีพระภาคตรัสพระคาถานี้แก่มารผู้มีบาป ดังนี้)<br>
  [๒๐๐] เราไม่มีกิเลสเครื่องกังวล๓ อยู่เป็นสุขจริงหนอ<br>
  เรามีปีติเป็นภักษา<br>
  ดุจทวยเทพชั้นอาภัสระ ฉะนั้น๔<br><br>เชิงอรรถ :<br>
  ๑ ผู้เดือดร้อน หมายถึงผู้เดือดร้อนเพราะกิเลส (ขุ.ธ.อ. ๖/๑๑๓)<br>
  ๒ ผู้ขวนขวาย หมายถึงผู้มุ่งหากามคุณ ๕ (ขุ.ธ.อ. ๖/๑๑๓)<br>
  ๓ กิเลสเครื่องกังวล (กิญจนะ) หมายถึงราคะ เป็นต้น (ขุ.ธ.อ. ๖/๑๑๕)<br>
  ๔ ดูเทียบ สํ.ส. (แปล) ๑๕/๑๕๔/๑๙๕<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๙๔ }</span></p><hr><p>
  พระสุตตันตปิฎก ขุททกนิกาย ธรรมบท ๑๕. สุขวรรค ๕. อัญญตรอุปาสกวัตถุ<br>
  ๓. โกสลรัญโญปราชยวัตถุ<br>
  เรื่องความพ่ายแพ้ของพระเจ้าโกศล<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๐๑] ผู้ชนะย่อมก่อเวร ผู้พ่ายแพ้ย่อมนอนเป็นทุกข์<br>
  ผู้ละทั้งความชนะและความพ่ายแพ้ได้แล้ว<br>
  มีใจสงบ ย่อมนอนเป็นสุข๑</p>
<p> ๔. อัญญตรกุลทาริกาวัตถุ<br>
  เรื่องสาวน้อยในตระกูลหนึ่ง<br>
  (พระผู้มีพระภาคตรัสพระคาถานี้แก่สามีของสาวน้อยในตระกูลหนึ่ง ดังนี้)<br>
  [๒๐๒] ไฟเสมอด้วยราคะไม่มี<br>
  โทษเสมอด้วยโทสะไม่มี<br>
  ทุกข์เสมอด้วยเบญจขันธ์ไม่มี<br>
  สุข(อื่น)ยิ่งกว่าความสงบ๒ไม่มี</p>
<p> ๕. อัญญตรอุปาสกวัตถุ<br>
  เรื่องอุบาสกคนใดคนหนึ่ง<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๐๓] ความหิวเป็นโรคอย่างยิ่ง๓<br>
  สังขารทั้งหลาย๔เป็นทุกข์อย่างยิ่ง<br>
  บัณฑิตรู้เรื่องนี้ตามความเป็นจริงแล้ว<br>
  ย่อมทำนิพพานให้แจ้ง<br>
  เพราะนิพพานเป็นสุขอย่างยิ่ง<br><br>เชิงอรรถ :<br>
  ๑ ดูเทียบ สํ.ส. (แปล) ๑๕/๑๒๕/๑๔๘<br>
  ๒ ความสงบ (สันติ) ในที่นี้หมายถึงนิพพาน (ขุ.ธ.อ. ๖/๑๑๗)<br>
  ๓ ความหิว ที่เรียกว่าเป็นโรคอย่างยิ่ง เพราะจะต้องเยียวยารักษาอยู่ตลอดเวลา (ขุ.ธ.อ.
  ๖/๑๑๖)<br>
  ๔ สังขารทั้งหลาย ในที่นี้หมายถึงขันธ์ ๕ (ขุ.ธ.อ. ๖/๑๑๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๙๕ }</span></p><hr><p>
  พระสุตตันตปิฎก ขุททกนิกาย ธรรมบท ๑๕. สุขวรรค ๘. สักกวัตถุ<br>
  ๖. ปเสนทิโกสลวัตถุ<br>
  เรื่องพระเจ้าปเสนทิโกศล<br>
  (พระผู้มีพระภาคตรัสพระคาถานี้แก่พระเจ้าปเสนทิโกศล ดังนี้)<br>
  [๒๐๔] ความไม่มีโรคเป็นลาภอย่างยิ่ง<br>
  ความสันโดษเป็นทรัพย์อย่างยิ่ง<br>
  ความคุ้นเคยเป็นญาติอย่างยิ่ง<br>
  นิพพานเป็นสุขอย่างยิ่ง</p>
<p> ๗. ติสสเถรวัตถุ<br>
  เรื่องพระติสสเถระ<br>
  (พระผู้มีพระภาคตรัสพระคาถานี้แก่พระติสสเถระ ดังนี้)<br>
  [๒๐๕] บุคคลดื่มปวิเวกรส๑<br>
  ลิ้มรสแห่งความสงบ๒<br>
  และได้ลิ้มรสแห่งปีติในธรรมแล้ว<br>
  เป็นผู้ไม่มีความกระวนกระวาย ไม่มีบาป๓</p>
<p> ๘. สักกวัตถุ<br>
  เรื่องท้าวสักกะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๐๖] การพบเห็นพระอริยะทั้งหลาย เป็นการดี<br>
  การอยู่ร่วมกับพระอริยะ ก่อให้เกิดสุขทุกเมื่อ<br>
  เพราะการไม่พบเห็นคนพาล บุคคลพึงอยู่เป็นสุขเนืองนิตย์<br><br>เชิงอรรถ :<br>
  ๑ ปวิเวกรส หมายถึงเอกีภาวสุข(สุขที่เกิดจากความเป็นผู้อยู่ผู้เดียว) (ขุ.ธ.อ.
  ๖/๑๒๔)<br>
  ๒ ดูเชิงอรรถที่ ๒ หน้า ๙๕ ในเล่มนี้<br>
  ๓ ในคาถานี้ ตรัสหมายเอาคุณสมบัติของพระขีณาสพผู้ดื่มรสแห่งปีติที่เกิดขึ้นด้วยอำนาจโลกุตตรธรรม
  ๙ ประการ<br>
  (ขุ.ธ.อ. ๖/๑๒๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๙๖ }</span></p><hr><p>
  พระสุตตันตปิฎก ขุททกนิกาย ธรรมบท ๑๖. ปิยวรรค ๑. ตโยชนปัพพชิตวัตถุ<br>
  [๒๐๗] เพราะผู้คบค้าสมาคมกับคนพาล<br>
  ย่อมเศร้าโศกสิ้นกาลนาน<br>
  การอยู่ร่วมกับคนพาล เป็นทุกข์ตลอดเวลา<br>
  เหมือนอยู่ร่วมกับศัตรู<br>
  การอยู่ร่วมกับนักปราชญ์มีแต่ความสุข<br>
  เหมือนอยู่ในหมู่ญาติ<br>
  [๒๐๘] เพราะฉะนั้นแล บุคคลควรคบผู้เป็นปราชญ์<br>
  มีปัญญา เป็นพหูสูต<br>
  มีปกติเอาธุระ มีวัตร๑ เป็นพระอริยะ<br>
  เป็นสัตบุรุษ มีปัญญาดี เช่นนั้น<br>
  เหมือนดวงจันทร์โคจรไปตามทางของดาวนักษัตร ฉะนั้น<br>
  สุขวรรคที่ ๑๕ จบ</p>
<p> ๑๖. ปิยวรรค<br>
  หมวดว่าด้วยสิ่งเป็นที่รัก<br>
  ๑. ตโยชนปัพพชิตวัตถุ<br>
  เรื่องบรรพชิต ๓ รูป<br>
  (พระผู้มีพระภาคตรัสพระคาถานี้แก่บรรพชิต ๓ รูป ดังนี้)<br>
  [๒๐๙] บุคคลทำตัวให้หมกมุ่นในกิจที่ไม่ควรหมกมุ่น๒<br>
  และไม่หมกมุ่นในกิจที่ควรหมกมุ่น<br>
  ละเลยสิ่งที่เป็นประโยชน์๓ ติดอยู่ในปิยารมณ์๔<br>
  ทะเยอทะยานตามบุคคลผู้ปฏิบัติตนดี<br><br>เชิงอรรถ :<br>
  ๑ มีวัตร หมายถึงมีศีลวัตร และธุดงควัตร ๑๓ ประการ (ขุ.ธ.อ. ๖/๑๒๗)<br>
  ๒ กิจที่ไม่ควรหมกมุ่น หมายถึงการเสพอโคจร ๖ อย่าง มีหญิงแพศยาเป็นต้น (ขุ.ธ.อ.
  ๖/๑๓๐)<br>
  ๓ สิ่งที่เป็นประโยชน์ หมายถึงไตรสิกขา คือ อธิสีลสิกขา อธิจิตตสิกขา และอธิปัญญาสิกขา
  (ขุ.ธ.อ. ๖/๑๓๐)<br>
  ๔ ปิยารมณ์(อารมณ์ที่น่ารัก) หมายถึงกามคุณ ๕ (ขุ.ธ.อ. ๖/๑๓๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๙๗ }</span></p><hr><p>
  พระสุตตันตปิฎก ขุททกนิกาย ธรรมบท ๑๖. ปิยวรรค ๓. วิสาขาวัตถุ<br>
  [๒๑๐] ไม่ว่าเวลาใด บุคคลไม่ควรติดพันกับสิ่งเป็นที่รักและไม่เป็นที่รัก<br>
  เพราะการไม่เห็นสิ่งเป็นที่รักเป็นทุกข์<br>
  การพบเห็นสิ่งไม่เป็นที่รัก ก็เป็นทุกข์<br>
  [๒๑๑] เพราะฉะนั้น บุคคลไม่ควรทำสิ่งไร ๆ ให้เป็นที่รัก<br>
  เพราะการพลัดพรากจากสิ่งเป็นที่รัก เป็นทุกข์ระทม<br>
  ผู้ที่ไม่มีสิ่งเป็นที่รักและไม่เป็นที่รัก<br>
  ย่อมไม่มีกิเลสเครื่องร้อยรัด</p>
<p> ๒. อัญญตรกุฏุมพิกวัตถุ<br>
  เรื่องกุฎุมพีคนใดคนหนึ่ง<br>
  (พระผู้มีพระภาคตรัสพระคาถานี้แก่กุฎุมพี ดังนี้)<br>
  [๒๑๒] ความโศกเกิดจากสิ่งเป็นที่รัก ภัยก็เกิดจากสิ่งเป็นที่รัก<br>
  ผู้พ้นจากสิ่งเป็นที่รักได้เด็ดขาด<br>
  ย่อมไม่มีความโศกและภัยจากที่ไหนเลย</p>
<p> ๓. วิสาขาวัตถุ<br>
  เรื่องนางวิสาขา<br>
  (พระผู้มีพระภาคตรัสพระคาถานี้แก่นางวิสาขามิคารมาตาผู้เศร้าโศกเพราะหลานสาว<br>
  ชื่อสุทัตตีเสียชีวิต ดังนี้)<br>
  [๒๑๓] ความโศกเกิดจากความรัก ภัยก็เกิดจากความรัก<br>
  ผู้พ้นจากความรักได้เด็ดขาด<br>
  ย่อมไม่มีความโศกและภัยจากที่ไหนเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๙๘ }</span></p><hr><p>
  พระสุตตันตปิฎก ขุททกนิกาย ธรรมบท ๑๖. ปิยวรรค ๖. อัญญตรพราหมณวัตถุ<br>
  ๔. ลิจฉวีวัตถุ<br>
  เรื่องเจ้าลิจฉวี<br>
  (พระผู้มีพระภาคทรงปรารภพวกเจ้าลิจฉวีที่แย่งหญิงผู้งดงามในเมืองจนถึงขั้น<br>
  ชกต่อยกัน จึงตรัสพระคาถานี้แก่ภิกษุทั้งหลาย ดังนี้)<br>
  [๒๑๔] ความโศกเกิดจากความยินดี๑ ภัยก็เกิดจากความยินดี<br>
  ผู้พ้นจากความยินดีได้เด็ดขาด<br>
  ย่อมไม่มีความโศกและภัยจากที่ไหนเลย</p>
<p> ๕. อนิตถิคันธกุมารวัตถุ<br>
  เรื่องอนิตถิคันธกุมาร<br>
  (พระผู้มีพระภาคตรัสพระคาถานี้แก่อนิตถิคันธกุมาร ดังนี้)<br>
  [๒๑๕] ความโศกเกิดจากกาม๒ ภัยก็เกิดจากกาม<br>
  ผู้พ้นจากกามได้เด็ดขาด<br>
  ย่อมไม่มีความโศกและภัยจากที่ไหนเลย</p>
<p> ๖. อัญญตรพราหมณวัตถุ<br>
  เรื่องพราหมณ์คนใดคนหนึ่ง<br>
  (พระผู้มีพระภาคตรัสพระคาถานี้แก่พราหมณ์ ดังนี้)<br>
  [๒๑๖] ความโศกเกิดจากตัณหา ภัยก็เกิดจากตัณหา<br>
  ผู้พ้นจากตัณหาได้เด็ดขาด<br>
  ย่อมไม่มีความโศกและภัยจากที่ไหนเลย<br><br>เชิงอรรถ :<br>
  ๑ ความยินดี หมายถึงความยินดีในกามคุณ ๕ (ขุ.ธ.อ. ๖/๑๓๕)<br>
  ๒ กาม ในที่นี้หมายถึงวัตถุกามและกิเลสกาม (ขุ.ธ.อ. ๖/๑๓๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๙๙ }</span></p><hr><p>
  พระสุตตันตปิฎก ขุททกนิกาย ธรรมบท ๑๖. ปิยวรรค ๘. อนาคามิเถรวัตถุ<br>
  ๗. ปัญจสตทารกวัตถุ<br>
  เรื่องเด็กน้อย ๕๐๐ คน<br>
  (พระผู้มีพระภาคตรัสพระคาถานี้แก่เด็กน้อย ๕๐๐ คน ดังนี้)<br>
  [๒๑๗] บุคคลผู้สมบูรณ์ด้วยศีล๑และทัสสนะ๒<br>
  ดำรงอยู่ในธรรม๓ กล่าวคำสัตย์๔<br>
  ทำหน้าที่ของตน๕<br>
  ย่อมเป็นที่รักของประชาชน</p>
<p> ๘. อนาคามิเถรวัตถุ<br>
  เรื่องพระอนาคามีเถระ<br>
  (พระผู้มีพระภาคตรัสพระคาถานี้แก่ภิกษุทั้งหลายผู้เป็นศิษย์ของพระผู้บรรลุ<br>
  อนาคามิผล ดังนี้)<br>
  [๒๑๘] ภิกษุผู้เกิดฉันทะในธรรม๖ ที่ใคร ๆ บอกไม่ได้<br>
  มีใจได้สัมผัสแล้ว๗และมีจิตไม่เกาะเกี่ยวในกามทั้งหลาย๘<br>
  เราเรียกว่า ผู้มีกระแสในเบื้องบน๙<br><br>เชิงอรรถ :<br>
  ๑ ศีล หมายถึงปาริสุทธิศีล ๔ (ขุ.ธ.อ. ๖/๑๔๒)<br>
  ๒ ทัสสนะ หมายถึงสัมมาทัสสนะ (เห็นชอบ) ที่ประกอบด้วยมรรคและผล (ขุ.ธ.อ. ๖/๑๔๒<br>
  ๓ ดำรงอยู่ในธรรม หมายถึงบรรลุโลกุตตรธรรม ๙ ประการ (ขุ.ธ.อ. ๖/๑๔๒)<br>
  ๔ กล่าวคำสัตย์ หมายถึงแสดงอริยสัจ ๔ (ขุ.ธ.อ. ๖/๑๔๒)<br>
  ๕ ทำหน้าที่ของตน หมายถึงบำเพ็ญสิกขา ๓ ให้บริบูรณ์ (ขุ.ธ.อ. ๖/๑๔๒)<br>
  ๖ ธรรม หมายถึงนิพพาน (ขุ.ธ.อ.๖/๑๔๔)<br>
  ๗ มีใจได้สัมผัสแล้ว หมายถึงมีใจได้สัมผัสมรรคผลเบื้องต่ำ คือ โสดาปัตติมรรค โสดาปัตติผล
  สกทาคามิมรรค<br>
  สกทาคามิผล อนาคามิมรรค อนาคามิผล (ขุ.ธ.อ. ๖/๑๔๔)<br>
  ๘ ด้วยอำนาจอนาคามิมรรค จึงมีจิตไม่เกาะเกี่ยวในกามทั้งหลาย (ขุ.ธ.อ. ๖/๑๔๔)<br>
  ๙ ผู้มีกระแสในเบื้องบน หมายถึงจะบังเกิดในสุทธาวาสชั้นสูงขึ้นไปตามลำดับ คือบังเกิดในชั้นอวิหาจนถึง<br>
  ชั้นอกนิฏฐา (ขุ.ธ.อ. ๖/๑๔๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๐๐ }</span></p><hr><p>
  พระสุตตันตปิฎก ขุททกนิกาย ธรรมบท ๑๗. โกธวรรค ๑. โรหิณีขัตติยกัญญาวัตถุ<br>
  ๙. นันทิยวัตถุ<br>
  เรื่องนายนันทิยะ<br>
  (พระผู้มีพระภาคตรัสพระคาถานี้แก่พระมหาโมคคัลลานะผู้เห็นทิพยสมบัติของ<br>
  นายนันทิยะในเทวโลก ดังนี้)<br>
  [๒๑๙] ญาติ มิตร และผู้มีใจดีทั้งหลาย<br>
  เห็นคนที่จากบ้านไปนาน<br>
  กลับจากที่ไกลมาถึงโดยสวัสดิภาพ<br>
  ย่อมยินดีว่ามาแล้ว<br>
  [๒๒๐] เช่นเดียวกันนั้น บุญทั้งหลาย<br>
  ย่อมต้อนรับคนที่ทำบุญไว้<br>
  ซึ่งจากโลกนี้ไปสู่โลกหน้า<br>
  เหมือนญาติต้อนรับญาติผู้เป็นที่รักที่กลับมาบ้าน ฉะนั้น<br>
  ปิยวรรคที่ ๑๖ จบ</p>
<p> ๑๗. โกธวรรค<br>
  หมวดว่าด้วยความโกรธ<br>
  ๑. โรหิณีขัตติยกัญญาวัตถุ<br>
  เรื่องเจ้าหญิงโรหิณี<br>
  (พระผู้มีพระภาคตรัสพระคาถานี้แก่เจ้าหญิงโรหิณี ดังนี้)<br>
  [๒๒๑] บุคคลควรละความโกรธ สละมานะ<br>
  ก้าวล่วงสังโยชน์ได้หมดทุกอย่าง<br>
  ความทุกข์ย่อมไม่รุมเร้าคนนั้นผู้ไม่ติดอยู่ในนามรูป<br>
  ผู้ไม่มีกิเลสเครื่องกังวล๑<br><br>เชิงอรรถ :<br>
  ๑ ดูเทียบ สํ.ส. (แปล) ๑๕/๓๔/๔๓<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๐๑ }</span></p><hr><p>
  พระสุตตันตปิฎก ขุททกนิกาย ธรรมบท ๑๗. โกธวรรค ๔. มหาโมคคัลลานเถรปัญหวัตถุ<br>
  ๒. อัญญตรภิกขุวัตถุ<br>
  เรื่องภิกษุรูปใดรูปหนึ่ง<br>
  (พระผู้มีพระภาคตรัสพระคาถานี้แก่เทวดา ดังนี้)<br>
  [๒๒๒] ผู้ใดอดกลั้นความโกรธที่เกิดขึ้นไว้ได้<br>
  เหมือนนายสารถีหยุดรถที่กำลังแล่นอยู่ได้<br>
  เราเรียกผู้นั้นว่า นายสารถี<br>
  คนนอกจากนี้ เป็นเพียงผู้ถือเชือกเท่านั้น</p>
<p> ๓. อุตตราอุปาสิกาวัตถุ<br>
  เรื่องนางอุตตราอุบาสิกา<br>
  (พระผู้มีพระภาคทรงชมเชยนางอุตตราที่อดกลั้นความโกรธต่อนางสิริมา จึงตรัส<br>
  พระคาถานี้แก่นางอุตตรา ดังนี้)<br>
  [๒๒๓] บุคคลพึงชนะคนโกรธด้วยความไม่โกรธ<br>
  พึงชนะคนไม่ดีด้วยความดี<br>
  พึงชนะคนตระหนี่ด้วยการให้<br>
  พึงชนะคนพูดเหลาะแหละด้วยคำสัตย์๑</p>
<p> ๔. มหาโมคคัลลานเถรปัญหวัตถุ<br>
  เรื่องปัญหาของพระมหาโมคคัลลานเถระ<br>
  (พระผู้มีพระภาคตรัสพระคาถานี้แก่พระมหาโมคคัลลานเถระ ดังนี้)<br>
  [๒๒๔] บุคคลควรพูดคำจริง ไม่ควรโกรธ<br>
  แม้เขาขอเพียงเล็กน้อยก็ควรให้๒<br>
  ด้วยเหตุ ๓ อย่างนี้ (อย่างใดอย่างหนึ่ง) บุคคลพึงไปเทวโลกได้<br><br>เชิงอรรถ :<br>
  ๑ ขุ.ชา. (แปล) ๒๗/๒/๖๒<br>
  ๒ ให้ ในที่นี้หมายถึงให้ไทยธรรมแก่ท่านผู้ทรงศีล (ขุ.ธ.อ. ๖/๑๖๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๐๒ }</span></p><hr><p>
  พระสุตตันตปิฎก ขุททกนิกาย ธรรมบท ๑๗. โกธวรรค ๗. อตุลอุปาสกวัตถุ<br>
  ๕. ภิกขูหิปุฏฐปัญหวัตถุ<br>
  เรื่องปัญหาที่ภิกษุทูลถาม<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๒๕] มุนี๑ผู้ไม่เบียดเบียน สำรวมกายอยู่เป็นนิตย์๒<br>
  ย่อมไปสู่ที่ที่ไม่จุติที่ไปแล้วไม่เศร้าโศก</p>
<p> ๖. ปุณณทาสีวัตถุ<br>
  เรื่องนางปุณณทาสี<br>
  (พระผู้มีพระภาคตรัสพระคาถานี้แก่นางทาสของเศรษฐีชาวกรุงราชคฤห์ ชื่อปุณณา <br>
  ดังนี้)<br>
  [๒๒๖] สำหรับบุคคลผู้ตื่นอยู่ตลอดเวลา<br>
  หมั่นศึกษาไตรสิกขาทั้งกลางวันและกลางคืน<br>
  น้อมจิตเข้าหานิพพาน<br>
  อาสวะทั้งหลาย๓ย่อมตั้งอยู่ไม่ได้</p>
<p> ๗. อตุลอุปาสกวัตถุ<br>
  เรื่องอตุลอุบาสก<br>
  (พระผู้มีพระภาคตรัสพระคาถานี้แก่อตุลอุบาสกพร้อมบริวาร ๕๐๐ คน ดังนี้)<br>
  [๒๒๗] อตุละเอ๋ย การนินทาและสรรเสริญนี้มีมานานแล้ว<br>
  มิใช่เพิ่งมีในวันนี้เท่านั้น<br>
  คนนั่งอยู่เฉย ๆ เขาก็นินทา<br><br>เชิงอรรถ :<br>
  ๑ มุนี ในที่นี้หมายถึงพระอเสขะมุนีผู้บรรลุมรรคและผลด้วยโมเนยยปฏิปทา (ขุ.ธ.อ.
  ๖/๑๖๘)<br>
  ๒ สำรวมกาย หมายถึงสำรวมกาย วาจา ใจ (ขุ.ธ.อ. ๖/๑๖๘)<br>
  ๓ อาสวะ มี ๔ ประการ คือ กาม ภพ ทิฏฐิ และอวิชชา (ขุ.ธ.อ. ๖/๑๗๑, อภิ.วิ. (แปล)
  ๓๕/๙๓๗/๕๘๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๐๓ }</span></p><hr><p>
  พระสุตตันตปิฎก ขุททกนิกาย ธรรมบท ๑๗. โกธวรรค ๘. ฉัพพัคคิยภิกขุวัตถุ<br>
  คนพูดมาก เขาก็นินทา<br>
  แม้คนพูดน้อย เขาก็นินทา<br>
  ไม่มีใครเลยในโลกนี้ไม่ถูกนินทา<br>
  [๒๒๘] ทั้งในอดีต ในอนาคต และในปัจจุบัน<br>
  ก็ไม่มีใครเลยที่จะถูกนินทาอย่างเดียว<br>
  หรือได้รับการสรรเสริญอย่างเดียว<br>
  [๒๒๙] แต่วิญญูชนพิจารณาทุกวัน ๆ<br>
  ย่อมสรรเสริญบุคคลผู้ดำเนินชีวิตหาข้อตำหนิมิได้<br>
  ผู้เป็นนักปราชญ์ ผู้มีปัญญาและศีลมั่นคง๑<br>
  [๒๓๐] ใครเล่าจะควรตำหนิผู้นั้น<br>
  ผู้เปรียบเหมือนแท่งทองชมพูนุท<br>
  ผู้เช่นนั้น แม้เทวดาและมนุษย์ก็ชื่นชม<br>
  ถึงพรหมก็สรรเสริญ</p>
<p> ๘. ฉัพพัคคิยภิกขุวัตถุ<br>
  เรื่องพระฉัพพัคคีย์<br>
  (พระผู้มีพระภาคตรัสพระคาถานี้แก่พระฉัพพัคคีย์ ดังนี้)<br>
  [๒๓๑] บุคคลพึงรักษาความกำเริบทางกาย<br>
  พึงสำรวมกาย ละกายทุจริตแล้ว<br>
  พึงประพฤติกายสุจริต<br><br>เชิงอรรถ :<br>
  ๑ ความหมายของคาถานี้ คือ การนินทาหรือสรรเสริญของคนพาล ไม่ถือเป็นประมาณ แต่บัณฑิตผู้ใคร่ครวญแล้ว<br>
  รู้เหตุที่ควรติเตียนหรือเหตุที่ควรสรรเสริญ ย่อมเลือกสรรเสริญนักปราชญ์ผู้มีปัญญา
  และศีลมั่นคง ดำรง<br>
  ชีวิตอย่างหาข้อตำหนิมิได้ (ขุ.ธ.อ. ๖/๑๗๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๐๔ }</span></p><hr><p>
  พระสุตตันตปิฎก ขุททกนิกาย ธรรมบท ๑๘. มลวรรค ๑. โคฆาตกปุตตวัตถุ<br>
  [๒๓๒] บุคคลพึงรักษาความกำเริบทางวาจา<br>
  พึงสำรวมวาจา ละวจีทุจริตแล้ว<br>
  พึงประพฤติวจีสุจริต<br>
  [๒๓๓] บุคคลพึงรักษาความกำเริบทางใจ<br>
  พึงสำรวมใจ ละมโนทุจริตแล้ว<br>
  พึงประพฤติมโนสุจริต<br>
  [๒๓๔] นักปราชญ์ผู้สำรวมกาย สำรวมวาจา สำรวมใจ<br>
  ชื่อว่าเป็นผู้สำรวมดีแท้<br>
  โกธวรรคที่ ๑๗ จบ</p>
<p> ๑๘. มลวรรค<br>
  หมวดว่าด้วยมลทินทางใจ<br>
  ๑. โคฆาตกปุตตวัตถุ<br>
  เรื่องบุตรของคนฆ่าโค<br>
  (พระผู้มีพระภาคตรัสพระคาถานี้แก่บุตรของคนฆ่าโคผู้แก่เฒ่า ดังนี้)<br>
  [๒๓๕] บัดนี้ ท่านเปรียบเหมือนใบไม้เหลือง<br>
  ทั้งยมทูต๑มาปรากฏแก่ท่านแล้ว<br>
  ท่านอยู่ใกล้ปากแห่งความเสื่อม<br>
  และแม้แต่เสบียงเดินทาง๒ของท่านก็ยังไม่มีเลย<br><br>เชิงอรรถ :<br>
  ๑ ยมทูต ในที่นี้หมายถึงความตาย (ขุ.ธ.อ. ๗/๕)<br>
  ๒ เสบียงเดินทาง หมายถึงกุศล (ขุ.ธ.อ. ๗/๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๐๕ }</span></p><hr><p>
  พระสุตตันตปิฎก ขุททกนิกาย ธรรมบท ๑๘. มลวรรค ๒. อัญญตรพราหมณวัตถุ<br>
  [๒๓๖] ท่านนั้นจงทำที่พึ่ง๑แก่ตนเอง<br>
  จงรีบพยายาม จงเป็นบัณฑิต<br>
  ท่านขจัดมลทินได้แล้ว ไม่มีกิเลสเพียงดังเนิน<br>
  จะเข้าถึงอริยภูมิอันเป็นทิพย์๒<br>
  [๒๓๗] บัดนี้ ท่านเป็นผู้มีวัยถูกนำเข้าไปแล้ว๓<br>
  เตรียมจะไปสำนักพระยายม<br>
  ที่พักระหว่างทางของท่านยังไม่มี<br>
  และแม้แต่เสบียงเดินทางของท่านก็ยังไม่มีเลย<br>
  [๒๓๘] ท่านนั้นจงทำที่พึ่งแก่ตนเอง<br>
  จงรีบพยายาม จงเป็นบัณฑิต<br>
  ท่านขจัดมลทินได้แล้ว ไม่มีกิเลสเพียงดังเนิน<br>
  ก็จะไม่ต้องเข้าถึงชาติ และชราอีกต่อไป</p>
<p> ๒. อัญญตรพราหมณวัตถุ<br>
  เรื่องพราหมณ์คนใดคนหนึ่ง<br>
  (พระผู้มีพระภาคตรัสพระคาถานี้แก่พราหมณ์ผู้ทำกุศลอยู่บ่อย ๆ ดังนี้)<br>
  [๒๓๙] ผู้มีปัญญา พึงกำจัดมลทิน๔ของตน<br>
  ทีละน้อย ทุกขณะ โดยลำดับ<br>
  เหมือนช่างทองกำจัดสนิมทอง ฉะนั้น๕<br><br>เชิงอรรถ :<br>
  ๑ ที่พึ่ง หมายถึงกุศลกรรม (ขุ.ธ.อ. ๗/๕)<br>
  ๒ อริยภูมิอันเป็นทิพย์ ในที่นี้หมายถึงสุทธาวาสภูมิ ที่อยู่ของพระอนาคามี มี
  ๕ คือ อวิหา อตัปปา สุทัสสา<br>
  สุทัสสีและอกนิฏฐา (ขุ.ธ.อ. ๗/๕, ที.ปา. ๑๑/๓๑๘/๒๑๑)<br>
  ๓ มีวัยถูกนำเข้าไปแล้ว หมายถึงล่วงวัยทั้ง ๓ ใกล้จะถึงอายุขัยแล้ว (ขุ.ธ.อ. ๗/๕)<br>
  ๔ มลทิน หมายถึงกิเลสมีราคะเป็นต้น (ขุ.ธ.อ. ๗/๗)<br>
  ๕ ดูเทียบ อภิ.ก. ๓๗/๑๗๘/๑๐๒,๓๔๖/๑๘๙<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๐๖ }</span></p><hr><p>
  พระสุตตันตปิฎก ขุททกนิกาย ธรรมบท ๑๘. มลวรรค ๔. โลลุทายีวัตถุ<br>
  ๓. ติสสเถรวัตถุ<br>
  เรื่องพระติสสเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๔๐] สนิมเกิดขึ้นจากเหล็ก<br>
  ครั้นเกิดขึ้นแล้ว ย่อมกัดเหล็กนั่นเอง ฉันใด<br>
  กรรมทั้งหลายของตน ย่อมนำคนผู้ประพฤติล่วงโธนา๑<br>
  ไปสู่ทุคติ ฉันนั้น</p>
<p> ๔. โลลุทายีวัตถุ<br>
  เรื่องพระโลลุทายี<br>
  (พระผู้มีพระภาคทรงปรารภพระโลลุทายีผู้เล่าเรียนธรรมเพียงเล็กน้อยและไม่<br>
  ท่องบ่น จึงตรัสพระคาถานี้แก่ภิกษุทั้งหลาย ดังนี้)<br>
  [๒๔๑] มนตร์๒มีการไม่ท่องบ่นเป็นมลทิน<br>
  เรือนมีความไม่ขยันหมั่นเพียร๓เป็นมลทิน<br>
  ผิวพรรณมีความเกียจคร้าน๔ เป็นมลทิน<br>
  ผู้รักษามีความประมาท๕ เป็นมลทิน<br><br>เชิงอรรถ :<br>
  ๑ โธนา หมายถึงปัญญาที่พิจารณาปัจจัย ๔ แล้วจึงบริโภค ดังนั้น “ผู้ประพฤติล่วงโธนา”
  จึงหมายถึงผู้<br>
  ปราศจากปัญญาพิจารณาปัจจัย ๔ แล้วจึงบริโภค (ขุ.ธ.อ. ๗/๑๑)<br>
  ๒ มนตร์ หมายถึงปริยัติและศิลปะ เมื่อไม่ท่องบ่น และไม่เอาใจใส่ ก็เสื่อมสูญ หรือหายไปได้
  (ขุ.ธ.อ. ๗/๑๓)<br>
  ๓ ไม่ขยันหมั่นเพียร หมายถึงไม่เอาใจใส่ดูแล หรือไม่บูรณะซ่อมแซมบ้านเรือน (ขุ.ธ.อ.
  ๗/๑๓)<br>
  ๔ ความเกียจคร้าน หมายถึงการไม่หมั่นชำระร่างกายและอวัยวะส่วนอื่น ๆ ให้สะอาดทำให้มีผิวพรรณมัวหมอง<br>
  (ขุ.ธ.อ. ๗/๑๓)<br>
  ๕ ความประมาท สำหรับคฤหัสถ์ หมายถึงประมาทในทรัพย์สมบัติ เช่น สัตว์เลี้ยง สำหรับบรรพชิต<br>
  หมายถึงไม่คุ้มครองอินทรีย์ทวารทั้ง ๖ (ขุ.ธ.อ. ๗/๑๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๐๗ }</span></p><hr><p>
  พระสุตตันตปิฎก ขุททกนิกาย ธรรมบท ๑๘. มลวรรค ๖. จูฬสาริภิกขุวัตถุ<br>
  ๕. อัญญตรกุลปุตตวัตถุ<br>
  เรื่องกุลบุตรคนใดคนหนึ่ง<br>
  (พระผู้มีพระภาคตรัสพระคาถานี้แก่กุลบุตรคนหนึ่งซึ่งมีภรรยามักนอกใจ ดังนี้)<br>
  [๒๔๒] สตรีมีความประพฤติชั่ว๑เป็นมลทิน<br>
  ผู้ให้มีความตระหนี่เป็นมลทิน<br>
  บาปธรรม๒เป็นมลทินทั้งในโลกนี้และโลกหน้า<br>
  [๒๔๓] มลทินที่ยิ่งกว่ามลทินนั้นคืออวิชชา๓<br>
  ภิกษุทั้งหลาย เธอทั้งหลายจงละมลทินนั้นให้ได้<br>
  แล้วเป็นอยู่อย่างผู้ปราศจากมลทินเถิด</p>
<p> ๖. จูฬสาริภิกขุวัตถุ<br>
  เรื่องจูฬสารีภิกษุ<br>
  (พระผู้มีพระภาคทรงตำหนิพระจูฬสารีผู้เป็นหมอปรุงยาให้ชาวบ้านเพื่อแลกกับ<br>
  โภชนะ จึงตรัสพระคาถานี้แก่ภิกษุทั้งหลาย ดังนี้)<br>
  [๒๔๔] ผู้ไม่มีความละอาย กล้าเหมือนกา<br>
  ชอบทำลายคนอื่น ชอบเอาหน้า<br>
  มีความคะนอง มีพฤติกรรมสกปรก เป็นอยู่สบาย<br>
  [๒๔๕] ส่วนผู้มีความละอาย<br>
  แสวงหาความบริสุทธิ์เป็นนิตย์<br>
  ไม่เกียจคร้าน ไม่มีความคะนอง<br>
  มีอาชีพบริสุทธิ์ และมีปัญญา เป็นอยู่ลำบาก<br><br>เชิงอรรถ :<br>
  ๑ ประพฤติชั่ว หมายถึงการประพฤตินอกใจสามี (ขุ.ธ.อ. ๗/๑๔, องฺ.อฏฺฐก.ฏีกา ๓/๑๕-๑๘/๒๗๙)<br>
  ๒ บาปธรรม ในที่นี้หมายถึงอกุศลธรรมทั้งหมด (ขุ.ธ.อ. ๗/๑๕)<br>
  ๓ ดู องฺ.อฏฺฐก. (แปล) ๒๓/๑๕/๒๔๑-๒๔๒<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๐๘ }</span></p><hr><p>
  พระสุตตันตปิฎก ขุททกนิกาย ธรรมบท ๑๘. มลวรรค ๘. ติสสทหรวัตถุ<br>
  ๗. ปัญจอุปาสกวัตถุ<br>
  เรื่องอุบาสก ๕ คน<br>
  (พระผู้มีพระภาคตรัสพระคาถานี้แก่อุบาสก ๕ คน ดังนี้)<br>
  [๒๔๖] นรชนใดในโลก ฆ่าสัตว์ ลักทรัพย์<br>
  คบชู้กับภรรยาของผู้อื่น พูดเท็จ<br>
  [๒๔๗] และหมกมุ่นในการดื่มสุราและเมรัย๑<br>
  นรชนนั้นชื่อว่า ขุดทรัพย์อันเป็นต้นทุน๒ของตนในโลกนี้<br>
  [๒๔๘] ท่านผู้เจริญ ขอท่านจงรู้อย่างนี้ว่า<br>
  ผู้มีบาปธรรมทั้งหลาย มักไม่สำรวม<br>
  ขอโลภะและอธรรม๓ อย่าย่ำยีท่านให้เป็นทุกข์ตลอดกาลนานเลย</p>
<p> ๘. ติสสทหรวัตถุ<br>
  เรื่องภิกษุหนุ่มชื่อติสสะ<br>
  (พระผู้มีพระภาคทรงปรารภพระติสสะเที่ยวติเตียนทานของคนอื่น จึงตรัสพระ<br>
  คาถานี้แก่ภิกษุทั้งหลาย ดังนี้)<br>
  [๒๔๙] บุคคลย่อมให้ทานตามความเชื่อตามความเลื่อมใส<br>
  ภิกษุไม่พอใจในข้าวและน้ำที่เป็นทานของคนอื่นนั้น<br>
  ย่อมไม่บรรลุสมาธิ๔ในเวลากลางวันหรือกลางคืน<br>
  [๒๕๐] ส่วนภิกษุผู้ตัดอกุศลจิตนี้ได้<br>
  ถอนขึ้นทำให้รากขาดแล้ว<br>
  ย่อมบรรลุสมาธิในเวลากลางวันหรือกลางคืน<br><br>เชิงอรรถ :<br>
  ๑ ดู องฺ.ปญฺจก. (แปล) ๒๒/๑๗๔/๒๙๑<br>
  ๒ ขุดทรัพย์อันเป็นต้นทุน หมายถึงนำที่นาและสวนไปจำนอง หรือขายขาด เพื่อนำทรัพย์ไปซื้อสุรามาดื่ม<br>
  (ขุ.ธ.อ. ๗/๑๙)<br>
  ๓ อธรรม หมายถึงโทสะ (ขุ.ธ.อ. ๗/๒๐)<br>
  ๔ สมาธิ ในที่นี้หมายถึงอุปจารสมาธิ และอัปปนาสมาธิ หรือมัคคสมาธิ และผลสมาธิ
  (ขุ.ธ.อ. ๗/๒๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๐๙ }</span></p><hr><p>
  พระสุตตันตปิฎก ขุททกนิกาย ธรรมบท ๑๘. มลวรรค ๑๐. เมณฑกเสฏฐิวัตถุ<br>
  ๙. ปัญจอุปาสกวัตถุ<br>
  เรื่องอุบาสก ๕ คน<br>
  (พระผู้มีพระภาคตรัสพระคาถานี้แก่อุบาสกคนหนึ่ง ในจำนวน ๕ คน ดังนี้)<br>
  [๒๕๑] ไฟเสมอด้วยราคะไม่มี<br>
  ผู้จับเสมอด้วยโทสะไม่มี<br>
  ข่ายเสมอด้วยโมหะไม่มี<br>
  แม่น้ำเสมอด้วยตัณหาไม่มี๑</p>
<p> ๑๐. เมณฑกเสฏฐิวัตถุ<br>
  เรื่องเมณฑกเศรษฐี<br>
  (พระผู้มีพระภาคตรัสพระคาถานี้แก่เมณฑกเศรษฐี ดังนี้)<br>
  [๒๕๒] โทษ๒ของคนอื่นเห็นได้ง่าย<br>
  ส่วนโทษของตนเห็นได้ยาก<br>
  เพราะคนนั้นชอบโปรยโทษของผู้อื่น<br>
  เหมือนคนโปรยแกลบ<br>
  แต่กลับปกปิดโทษของตนไว้<br>
  เหมือนพรานนกปกปิดร่างพรางกายตนไว้ ฉะนั้น<br><br>เชิงอรรถ :<br>
  ๑ ความหมายในคาถานี้ คือ ไฟยังแสดงควันให้รู้ว่ายังมีไฟคนจึงสามารถดับได้ แต่ราคะเผาสัตว์ภายในไม่<br>
  แสดงอาการให้รู้, ผู้จับ เช่น ยักษ์ เป็นต้น สามารถจับสัตว์ได้ในชาติเดียวเท่านั้น
  แต่โทสะจับสัตว์ไม่มีที่<br>
  สิ้นสุด, ตาข่ายที่รัดรึงสัตว์ยังสามารถแก้หรือคลายได้ แต่โมหะที่รัดรึงสัตว์ยากที่จะแก้หรือคลายได้,
  แม่น้ำ<br>
  ยังมีวันพร่องหรือเต็มปรากฏให้เห็นได้ แต่ตัณหาไม่มีวันเต็ม ไม่มีวันเหือดแห้ง
  ทั้งยังปรากฏความพร่อง<br>
  อยู่เป็นนิตย์ เติมให้เต็มได้ยาก (ขุ.ธ.อ. ๗/๒๕)<br>
  ๒ โทษ หมายถึงความพลั้งพลาด (ขุ.ธ.อ. ๗/๓๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๑๐ }</span></p><hr><p>
  พระสุตตันตปิฎก ขุททกนิกาย ธรรมบท ๑๘. มลวรรค ๑๒. สุภัททปริพาชกวัตถุ<br>
  ๑๑. อุชฌานสัญญิเถรวัตถุ<br>
  เรื่องพระอุชฌานสัญญีเถระ<br>
  (พระผู้มีพระภาคทรงปรารภพระอุชฌานสัญญีผู้เที่ยวจับผิดภิกษุ จึงตรัสพระ<br>
  คาถานี้แก่ภิกษุทั้งหลาย ดังนี้)<br>
  [๒๕๓] ผู้ที่คอยแต่สอดส่ายหาโทษคนอื่น<br>
  คอยเพ่งโทษอยู่เนืองนิตย์<br>
  จะมีอาสวะพอกพูนยิ่งขึ้น<br>
  และห่างไกลจากความสิ้นอาสวะโดยแท้</p>
<p> ๑๒. สุภัททปริพาชกวัตถุ<br>
  เรื่องสุภัททปริพาชก<br>
  (พระผู้มีพระภาคตรัสตอบปัญหาของสุภัททปริพาชก ดังนี้)<br>
  [๒๕๔] ไม่มีรอยเท้าในอากาศ ไม่มีสมณะภายนอก๑<br>
  หมู่สัตว์เป็นผู้ยินดีในปปัญจธรรม๒<br>
  แต่พระตถาคตทั้งหลาย ไม่มีปปัญจธรรม<br>
  [๒๕๕] ไม่มีรอยเท้าในอากาศ ไม่มีสมณะภายนอก<br>
  ไม่มีสังขาร๓ที่เที่ยงแท้<br>
  พระพุทธเจ้าทั้งหลายไม่มีความหวั่นไหว<br>
  มลวรรคที่ ๑๘ จบ<br><br>เชิงอรรถ :<br>
  ๑ ไม่มีสมณะภายนอก หมายถึงไม่มีสมณะผู้ดำรงอยู่ในอริยมรรคและอริยผลภายนอกพระพุทธศาสนา<br>
  (ขุ.ธ.อ. ๗/๓๗)<br>
  ๒ปปัญจธรรม หมายถึงกิเลสธรรมที่ทำให้เนิ่นช้า คือตัณหา ทิฏฐิ และมานะ (ขุ.ธ.อ.
  ๗/๓๗)<br>
  ๓สังขาร ในที่นี้หมายถึงขันธ์ ๕ (ขุ.ธ.อ.๗/๓๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๑๑ }</span></p><hr><p>
  พระสุตตันตปิฎก ขุททกนิกาย ธรรมบท ๑๙. ธัมมัฏฐวรรค ๒. ฉัพพัคคิยวัตถุ<br>
  ๑๙. ธัมมัฏฐวรรค<br>
  หมวดว่าด้วยผู้ตั้งอยู่ในธรรม<br>
  ๑. วินิจฉยมหามัตตวัตถุ<br>
  เรื่องมหาอำมาตย์ผู้พิพากษา<br>
  (ภิกษุทั้งหลายเห็นมหาอำมาตย์ผู้พิพากษารับสินบนแล้วตัดสินคดี จึงกราบทูล<br>
  ให้พระผู้มีพระภาคทรงทราบ พระองค์ตรัสพระคาถา ดังนี้)<br>
  [๒๕๖] ผู้ที่ตัดสินคดีโดยผลีผลาม๑<br>
  ไม่ชื่อว่า ผู้ตั้งอยู่ในธรรม<br>
  ส่วนผู้ใดเป็นบัณฑิต วินิจฉัยคดี<br>
  เหตุแห่งคดีทั้งที่เป็นจริงและไม่เป็นจริงทั้งสอง<br>
  [๒๕๗] พิพากษาผู้อื่นโดยไม่ผลีผลาม<br>
  โดยเที่ยงธรรม โดยสม่ำเสมอ<br>
  ผู้มีปัญญา มีธรรมคุ้มครองนั้น<br>
  เราเรียกว่า ผู้ตั้งอยู่ในธรรม</p>
<p> ๒. ฉัพพัคคิยวัตถุ<br>
  เรื่องพระฉัพพัคคีย์<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๕๘] บุคคลไม่ชื่อว่าเป็นบัณฑิตเพียงเพราะพูดมาก<br>
  แต่ผู้มีความเกษม ไม่มีเวร ไม่มีภัย จึงจะชื่อว่า เป็นบัณฑิต.<br><br>เชิงอรรถ :<br>
  ๑ ตัดสินคดีโดยผลีผลาม หมายถึงดำรงอยู่ในอคติ ๔ มีฉันทาคติเป็นต้นแล้วตัดสินคดีโดยมุสาวาท
  เช่น ทำผู้<br>
  ไม่ใช่เจ้าของทรัพย์ให้เป็นเจ้าของทรัพย์ หรือทำผู้เป็นเจ้าของทรัพย์ไม่ให้เป็นเจ้าของทรัพย์
  (ขุ.ธ.อ. ๗/๓๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๑๒ }</span></p><hr><p>
  พระสุตตันตปิฎก ขุททกนิกาย ธรรมบท ๑๙. ธัมมัฏฐวรรค ๔. ลกุณฑกภัททิยเถรวัตถุ<br>
  ๓. เอกุทานขีณาสววัตถุ<br>
  เรื่องพระเอกุทานขีณาสพ<br>
  (พระผู้มีพระภาคตรัสพระคาถานี้แก่ภิกษุผู้ทรงพระไตรปิฎก ๒ รูป ดังนี้)<br>
  [๒๕๙] บุคคลไม่ชื่อว่าผู้ทรงธรรมเพียงเพราะพูดมาก<br>
  ส่วนผู้ใดได้สดับตรับฟังธรรมน้อย<br>
  แต่พิจารณาเห็นธรรมด้วยนามกาย<br>
  ทั้งไม่ประมาทธรรมนั้น<br>
  ผู้นั้นชื่อว่า ผู้ทรงธรรม</p>
<p> ๔. ลกุณฏกภัททิยเถรวัตถุ<br>
  เรื่องพระลกุณฏกภัททิยเถระ<br>
  (พระผู้มีพระภาคตรัสพระคาถานี้แก่ภิกษุผู้อยู่ป่า ๓๐ รูป ที่เห็นพระลกุณฑก-<br>
  ภัททิยเถระรูปร่างเล็กเหมือนสามเณร ดังนี้)<br>
  [๒๖๐] บุคคลไม่ชื่อว่าเป็นเถระ๑เพียงเพราะมีผมหงอก<br>
  ผู้ที่แก่แต่วัยเท่านั้น เรียกว่า คนแก่เปล่า<br>
  [๒๖๑] ส่วนผู้มีสัจจะ มีธรรม๒<br>
  มีอหิงสา สัญญมะ และทมะ๓<br>
  คายมลทินได้แล้ว เป็นปราชญ์ ชื่อว่า เถระ<br><br>เชิงอรรถ :<br>
  ๑ เถระ ในที่นี้หมายถึงผู้มีคุณธรรมที่ทำให้เป็นผู้มั่นคง คือ รู้แจ้งอริยสัจ
  ๔ เป็นต้น (ขุ.ธ.อ. ๗/๔๔)<br>
  ๒ มีสัจจะ หมายถึงรู้แจ้งอริยสัจ ๔ ประการ มีธรรม หมายถึงบรรลุโลกุตตรธรรม ๙ ประการ
  (ขุ.ธ.อ. ๗/๔๓)<br>
  ๓ อหิงสา หมายถึงความไม่เบียดเบียน สัญญมะ หมายถึงศีล ทมะ หมายถึงการสำรวมอินทรีย์
  (ขุ.ธ.อ.<br>
  ๗/๔๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๑๓ }</span></p><hr><p>
  พระสุตตันตปิฎก ขุททกนิกาย ธรรมบท ๑๙. ธัมมัฏฐวรรค ๖. หัตถกวัตถุ<br>
  ๕. สัมพหุลภิกขุวัตถุ<br>
  เรื่องภิกษุหลายรูป<br>
  (พระผู้มีพระภาคตรัสพระคาถานี้แก่ภิกษุทั้งหลายที่พูดจาคล่องแคล่ว ดังนี้)<br>
  [๒๖๒] เพราะเหตุเพียงการพูดจาคล่องแคล่ว<br>
  หรือเพราะมีผิวพรรณงดงาม<br>
  แต่ยังมีความริษยา ตระหนี่ และโอ้อวด<br>
  บุคคลก็หาชื่อว่าคนดีได้ไม่<br>
  [๒๖๓] ส่วนผู้ตัดความริษยาเป็นต้นนี้ได้<br>
  ถอนขึ้นทำให้รากขาดแล้ว<br>
  คายโทษได้แล้ว เป็นผู้มีปัญญา<br>
  จึงจะชื่อว่า คนดี</p>
<p> ๖. หัตถกวัตถุ<br>
  เรื่องหัตถกภิกษุ<br>
  (พระผู้มีพระภาคตรัสพระคาถานี้แก่พระหัตถกะผู้พูดจาเหลาะแหละ ดังนี้)<br>
  [๒๖๔] ผู้ไม่มีวัตร๑ พูดจาเหลาะแหละ<br>
  แม้มีศีรษะโล้น ก็ไม่ชื่อว่าสมณะ<br>
  ผู้เต็มไปด้วยความปรารถนา และความอยากได้<br>
  จะเป็นสมณะได้อย่างไร<br>
  [๒๖๕] ส่วนผู้ใดระงับบาปน้อยใหญ่ลงได้โดยสิ้นเชิง<br>
  และเพราะเหตุที่ระงับบาปทั้งหลายได้นี้เอง<br>
  เขาจึงเรียกผู้นั้นว่า สมณะ<br><br>เชิงอรรถ :<br>
  ๑ ดูเชิงอรรถที่ ๑ หน้า ๙๗ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๑๔ }</span></p><hr><p>
  พระสุตตันตปิฎก ขุททกนิกาย ธรรมบท ๑๙. ธัมมัฏฐวรรค ๘. ติตถิยวัตถุ<br>
  ๗. อัญญตรพราหมณวัตถุ<br>
  เรื่องพราหมณ์คนใดคนหนึ่ง<br>
  (พราหมณ์คนหนึ่งเป็นนักบวชนอกพระพุทธศาสนาเที่ยวบิณฑบาตอย่างภิกษุ<br>
  วันหนึ่ง เข้าไปเฝ้าพระผู้มีพระภาคประสงค์จะให้พระองค์ตรัสเรียกว่าภิกษุ พระองค์<br>
  จึงตรัสพระคาถา ดังนี้)<br>
  [๒๖๖] บุคคลไม่ชื่อว่าเป็นภิกษุ๑ เพียงเพราะขอจากผู้อื่นเท่านั้น<br>
  ทั้งไม่ชื่อว่าเป็นภิกษุ เพราะยังสมาทานธรรมที่เป็นพิษอยู่๒<br>
  [๒๖๗] ในศาสนานี้ ผู้ที่ลอยบุญและบาปได้แล้ว<br>
  ประพฤติพรหมจรรย์ อยู่ในโลกด้วยปัญญา<br>
  จึงจะชื่อว่า ภิกษุ</p>
<p> ๘. ติตถิยวัตถุ<br>
  เรื่องเดียรถีย์<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๖๘] บุคคลโง่เขลาไม่รู้อะไร เพียงแต่นั่งนิ่ง ๆ หาชื่อว่าเป็นมุนีไม่<br>
  ส่วนบุคคลผู้ฉลาด เลือกชั่งเอาแต่สิ่งที่ดี ละทิ้งสิ่งที่ชั่ว<br>
  [๒๖๙] เหมือนบุคคลชั่งสิ่งของ จึงจะชื่อว่า มุนีแท้<br>
  ผู้ที่รู้โลกทั้งสอง ก็เรียกว่า มุนี(เช่นกัน)๓<br><br>เชิงอรรถ :<br>
  ๑ ภิกษุ ในที่นี้หมายถึงผู้ทำลายกิเลสทั้งหลายได้ด้วยญาณ (ขุ.ธ.อ. ๗/๔๗)<br>
  ๒ สมาทานธรรมที่เป็นพิษ หมายถึงมีความประพฤติชั่วทางกาย ทางวาจา และทางใจ (ขุ.ธ.อ.๗/๔๗)<br>
  ๓ คาถาธรรมบท ๒ ข้อนี้ มีข้อความสัมพันธ์กัน ดูเทียบ ขุ.ม. (แปล) ๒๙/๑๔/๗๑, ขุ.จู.
  (แปล) ๓๐/๒๑/๑๒๙<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๑๕ }</span></p><hr><p>
  พระสุตตันตปิฎก ขุททกนิกาย ธรรมบท ๑๙. ธัมมัฏฐวรรค ๑๐. สัมพหุลสีลาทิสัมปันนภิกขุวัตถุ<br>
  ๙. อริยพาฬิสิกวัตถุ<br>
  เรื่องพรานเบ็ดชื่ออริยะ<br>
  (พระผู้มีพระภาคตรัสถามชื่อนายพรานเบ็ด นายพรานเบ็ดทูลตอบว่าชื่ออริยะ<br>
  พระผู้มีพระภาคจึงตรัสพระคาถานี้แก่เขา ดังนี้)<br>
  [๒๗๐] บุคคลไม่ชื่อว่าเป็นอริยะ เพราะยังเบียดเบียนสัตว์อยู่<br>
  แต่ชื่อว่า อริยะ เพราะไม่เบียดเบียนสัตว์ทั้งปวง</p>
<p> ๑๐. สัมพหุลสีลาทิสัมปันนภิกขุวัตถุ<br>
  เรื่องภิกษุผู้ถึงพร้อมด้วยศีลเป็นต้นหลายรูป<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๗๑] ภิกษุ ด้วยเหตุเพียงมีศีล๑และวัตร๒<br>
  แม้ด้วยความเป็นพหูสูต๓ ด้วยการได้สมาธิ๔<br>
  หรือด้วยการนอนในที่สงัด<br>
  [๒๗๒] หรือด้วยการรู้ประจักษ์ว่าเราได้สัมผัสเนกขัมมสุข๕<br>
  ที่ปุถุชนไม่เคยได้สัมผัส<br>
  แต่ถ้าเธอยังไม่บรรลุความสิ้นอาสวะ<br>
  ก็อย่าไว้วางใจ<br>
  ธัมมัฏฐวรรคที่ ๑๙ จบ<br><br>เชิงอรรถ :<br>
  ๑ ศีล หมายถึงปาริสุทธิศีล ๔ (ปาติโมกขสังวรศีล อินทรียสังวรศีล อาชีวปาริสุทธิศีล
  ปัจจัยสันนิสิตศีล)<br>
  (ขุ.ธ.อ. ๗/๕๒)<br>
  ๒ดูเชิงอรรถที่ ๑ หน้า ๙๗ ในเล่มนี้<br>
  ๓ความเป็นพหูสูต หมายถึงเรียนปิฎก ๓ (พระวินัยปิฎก พระสุตตันตปิฎก และพระอภิธรรมปิฎก)
  (ขุ.ธ.อ. ๗/๕๒)<br>
  ๔สมาธิ หมายถึงสมาบัติ ๘ (รูปฌาน ๔ อรูปฌาน ๔) (ขุ.ธ.อ. ๗/๕๒)<br>
  ๕เนกขัมมสุข หมายถึงสุขของพระอนาคามี (ขุ.ธ.อ. ๗/๕๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๑๖ }</span></p><hr><p>
  พระสุตตันตปิฎก ขุททกนิกาย ธรรมบท ๒๐. มัคควรรค ๑. ปัญจสตภิกขุวัตถุ<br>
  ๒๐. มัคควรรค<br>
  หมวดว่าด้วยมรรค<br>
  ๑. ปัญจสตภิกขุวัตถุ<br>
  เรื่องภิกษุ ๕๐๐ รูป<br>
  (พระผู้มีพระภาคตรัสพระคาถานี้แก่ภิกษุ ๕๐๐ รูป ดังนี้)<br>
  [๒๗๓] บรรดามรรค มรรคมีองค์ ๘ ประเสริฐที่สุด<br>
  บรรดาสัจจะ อริยสัจ ๔ ประเสริฐที่สุด<br>
  บรรดาธรรม วิราคธรรม๑ประเสริฐที่สุด<br>
  บรรดาสัตว์สองเท้า๒ตถาคตผู้มีจักษุ๓ ประเสริฐที่สุด๔<br>
  [๒๗๔] ทางเพื่อความหมดจดแห่งทัสสนะ<br>
  คือทางนี้เท่านั้น มิใช่ทางอื่น<br>
  เพราะเหตุนั้น เธอทั้งหลายจงดำเนินไปตามทางนี้แล<br>
  เพราะทางนี้เป็นทางลวงมารให้หลง<br>
  [๒๗๕] ด้วยว่า เธอทั้งหลายดำเนินไปตามทางนี้แล้ว<br>
  จักทำที่สุดแห่งทุกข์ได้<br>
  เรารู้วิธีถอนลูกศรคือกิเลสแล้ว<br>
  จึงชี้บอกทางนี้แก่เธอทั้งหลาย<br>
  [๒๗๖] เธอทั้งหลายควรทำความเพียรเองเถิด<br>
  ตถาคตเป็นเพียงผู้ชี้บอกเท่านั้น<br>
  ผู้บำเพ็ญภาวนา ดำเนินตามทางนี้แล้ว เพ่งพินิจอยู่<br>
  จักพ้นจากเครื่องผูกแห่งมารได้๕<br><br>เชิงอรรถ :<br>
  ๑ วิราคธรรม หมายถึงนิพพาน (ขุ.ธ.อ. ๗/๕๔)<br>
  ๒ สัตว์สองเท้า ในที่นี้หมายถึงมนุษย์ (ขุ.ธ.อ. ๗/๕๔)<br>
  ๓ จักษุ ในที่นี้หมายถึงปัญญาจักษุ (วิ.อ. ๓/๑๓/๑๗)<br>
  ๔ อภิ.ก. ๓๗/๘๗๒/๔๙๖<br>
  ๕ เครื่องผูกแห่งมาร หมายถึงวัฏฏะอันเป็นไปในภูมิ ๓ (กามาวจรภูมิ รูปาวจรภูมิ
  อรูปาวจรภูมิ) (ขุ.ธ.อ. ๗/๕๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๑๗ }</span></p><hr><p>
  พระสุตตันตปิฎก ขุททกนิกาย ธรรมบท ๒๐. มัคควรรค ๔. อนัตตลักขณวัตถุ<br>
  ๒. อนิจจลักขณวัตถุ<br>
  เรื่องอนิจจลักษณะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๗๗] เมื่อใด อริยสาวกพิจารณาเห็นด้วยปัญญา๑ว่า<br>
  สังขารทั้งหลายทั้งปวงไม่เที่ยง<br>
  เมื่อนั้น ย่อมหน่ายในทุกข์<br>
  นั่นเป็นทางแห่งความบริสุทธิ์</p>
<p> ๓. ทุกขลักขณวัตถุ<br>
  เรื่องทุกขลักษณะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๗๘] เมื่อใด อริยสาวกพิจารณาเห็นด้วยปัญญาว่า<br>
  สังขารทั้งหลายทั้งปวงเป็นทุกข์<br>
  เมื่อนั้นย่อมหน่ายในทุกข์<br>
  นั่นเป็นทางแห่งความบริสุทธิ์</p>
<p> ๔. อนัตตลักขณวัตถุ<br>
  เรื่องอนัตตลักษณะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๗๙] เมื่อใด อริยสาวกพิจารณาเห็นด้วยปัญญาว่า<br>
  ธรรมทั้งหลายทั้งปวงเป็นอนัตตา<br>
  เมื่อนั้น ย่อมหน่ายในทุกข์<br>
  นั่นเป็นทางแห่งความบริสุทธิ์๒<br><br>เชิงอรรถ :<br>
  ๑ เห็นด้วยปัญญา หมายถึงเห็นด้วยวิปัสสนาปัญญา (ขุ.ธ.อ. ๗/๕๖)<br>
  ๒ ข้อ ๒๗๗-๒๗๙ ดูเทียบ ขุ.เถร. (แปล) ๒๖/๖๗๖-๖๗๘/๔๕๕, อภิ.ก.๓๗/๗๕๓/๔๔๑<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๑๘ }</span></p><hr><p>
  พระสุตตันตปิฎก ขุททกนิกาย ธรรมบท ๒๐. มัคควรรค ๖. สูกรเปตวัตถุ<br>
  ๕. ปธานกัมมิกติสสเถรวัตถุ<br>
  เรื่องพระปธานกัมมิกติสสเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๘๐] คนที่ไม่ขยันในเวลาที่ควรขยัน<br>
  ทั้งที่ยังหนุ่มยังสาว มีกำลัง<br>
  แต่กลับเกียจคร้าน มีความคิดใฝ่ต่ำ๑ ปราศจากความเพียร<br>
  เกียจคร้านมาก ย่อมไม่ประสบทาง๒ด้วยปัญญา</p>
<p> ๖. สูกรเปตวัตถุ<br>
  เรื่องสูกรเปรต<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๘๑] บุคคลพึงรักษาวาจา๓ พึงสำรวมใจ๔<br>
  และไม่พึงทำความชั่วทางกาย๕<br>
  พึงชำระกรรมบถทั้ง ๓ ประการนี้ให้หมดจด<br>
  จะพึงพบทางที่พระพุทธเจ้าประกาศไว้<br><br>เชิงอรรถ :<br>
  ๑ มีความคิดใฝ่ต่ำ หมายถึงหมกมุ่นในมิจฉาวิตก ๓ ประการ คือ กามวิตก พยาบาทวิตก
  และวิหิงสาวิตก<br>
  (ขุ.ธ.อ. ๗/๕๙)<br>
  ๒ ทาง หมายถึงอริยมรรค (ขุ.ธ.อ. ๗/๕๙)<br>
  ๓ รักษาวาจา หมายถึงระมัดระวังวาจา โดยเว้นจากวจีทุจริต ๔ อย่าง (เว้นจากการพูดเท็จ
  เว้นจาก<br>
  การพูดคำหยาบ เว้นจากการพูดส่อเสียด เว้นจากการพูดเพ้อเจ้อ) (ขุ.ธ.อ. ๗/๖๔)<br>
  ๔ สำรวมใจ หมายถึงควบคุมใจ โดยไม่ให้มโนทุจริตเกิดขึ้น (ขุ.ธ.อ. ๗/๖๔)<br>
  ๕ ความชั่วทางกาย หมายถึงกายทุริต ๓ อย่าง (ฆ่าสัตว์ ลักทรัพย์ ประพฤติผิดในกาม)
  (ขุ.ธ.อ. ๗/๖๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๑๙ }</span></p><hr><p>
  พระสุตตันตปิฎก ขุททกนิกาย ธรรมบท ๒๐. มัคควรรค ๘. สัมพหุลมหัลลกภิกขุวัตถุ<br>
  ๗. โปฐิลเถรวัตถุ<br>
  เรื่องพระโปฐิลเถระ<br>
  (พระผู้มีพระภาคตรัสพระคาถานี้แก่โปฐิลเถระ ดังนี้)<br>
  [๒๘๒] ปัญญา๑เกิดเพราะการประกอบ๒<br>
  และเสื่อมไปเพราะการไม่ประกอบ<br>
  เมื่อรู้ทางเจริญและทางเสื่อมแห่งปัญญาทั้ง ๒ ทางนี้แล้ว<br>
  บุคคลพึงตั้งตนโดยวิธีที่ปัญญาจะเจริญยิ่งขึ้น</p>
<p> ๘. สัมพหุลมหัลลกภิกขุวัตถุ<br>
  เรื่องภิกษุแก่หลายรูป<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๘๓] ภิกษุทั้งหลาย เธอทั้งหลายจงตัดป่า๓ แต่อย่าตัดต้นไม้<br>
  เพราะภัย๔ย่อมเกิดจากป่า<br>
  เธอทั้งหลายครั้นตัดป่า และหมู่ไม้ในป่าแล้ว๕<br>
  จงเป็นผู้ไม่มีป่าอยู่เถิด<br><br>เชิงอรรถ :<br>
  ๑ ปัญญา แปลจากคำว่า “ภูริ” ซึ่งเป็นชื่ออีกชื่อหนึ่งของปัญญา (ขุ.ธ.อ. ๗/๖๖,
  อภิธา.ฏีกา ๑๕๒-<br>
  ๑๕๔/๑๒๑)<br>
  ๒ การประกอบ หมายถึงมนสิการโดยแยบคายในอารมณ์ธรรม ๓๘ ประการ (ขุ.ธ.อ. ๗/๖๖)<br>
  ๓ ป่า ในที่นี้หมายถึงกิเลสมีราคะ เป็นต้น (ขุ.ธ.อ. ๗/๖๘)<br>
  ๔ ภัย ในที่นี้หมายถึงภัยคือชาติ (การเกิด) เป็นต้น ที่เกิดจากป่าคือกิเลส (ขุ.ธ.อ.
  ๗/๖๘)<br>
  ๕ หมู่ไม้ในป่า หมายถึงกิเลสอื่น ๆ ที่ให้วิบาก หรือที่ให้เกิดในภพต่อ ๆ ไป (ขุ.ธ.อ.
  ๗/๖๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๒๐ }</span></p><hr><p>
  พระสุตตันตปิฎก ขุททกนิกาย ธรรมบท ๒๐. มัคควรรค ๑๐. มหาธนวาณิชวัตถุ<br>
  [๒๘๔] ตราบใด บุรุษยังไม่ตัดหมู่ไม้ในป่า<br>
  แม้เพียงเล็กน้อยในสตรีทั้งหลาย<br>
  ตราบนั้น เขาย่อมมีใจผูกพัน<br>
  เหมือนลูกโคที่ยังดื่มนมมีใจผูกพันในแม่โค ฉะนั้น</p>
<p> ๙. สารีปุตตเถรสัทธิวิหาริกวัตถุ<br>
  เรื่องสัทธิวิหาริกของพระสารีบุตรเถระ<br>
  (พระผู้มีพระภาคตรัสพระคาถานี้แก่ภิกษุผู้เป็นศิษย์ของพระสารีบุตร ดังนี้)<br>
  [๒๘๕] เธอจงตัดความรักของตน<br>
  เหมือนตัดดอกบัวที่เกิดในสารทกาล<br>
  จงเพิ่มพูนทางแห่งสันติ๑เท่านั้น<br>
  เพราะพระสุคตเจ้าแสดงนิพพานไว้แล้ว</p>
<p> ๑๐. มหาธนวาณิชวัตถุ<br>
  เรื่องพ่อค้ามีทรัพย์มาก<br>
  (พระผู้มีพระภาคตรัสพระคาถานี้แก่พ่อค้าผ้าที่พักอยู่ริมฝั่งแม่น้ำ ดังนี้)<br>
  [๒๘๖] คนพาลมักคิดเช่นนี้ว่า “เราจักอยู่ที่นี่ตลอดฤดูฝน<br>
  เราจักอยู่ที่นี่ตลอดฤดูหนาวและฤดูร้อน”<br>
  ชื่อว่าย่อมไม่รู้อันตราย๒ที่จะมาถึงตน<br><br>เชิงอรรถ :<br>
  ๑ ทางแห่งสันติ หมายถึงมรรคมีองค์ ๘ ที่ยังสัตว์ให้ถึงนิพพาน (ขุ.ธ.อ. ๗/๗๒)<br>
  ๒ อันตราย หมายถึงความตาย (ขุ.ธ.อ. ๗/๗๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๒๑ }</span></p><hr><p>
  พระสุตตันตปิฎก ขุททกนิกาย ธรรมบท ๒๐. มัคควรรค ๑๒. ปฏาจาราวัตถุ<br>
  ๑๑. กิสาโคตมีวัตถุ<br>
  เรื่องนางกิสาโคตมี<br>
  (พระผู้มีพระภาคตรัสพระคาถานี้แก่นางกิสาโคตมี ดังนี้)<br>
  [๒๘๗] นรชนผู้มัวเมาในบุตรและปศุสัตว์<br>
  มีใจเกี่ยวข้องในอารมณ์ต่าง ๆ๑<br>
  ย่อมถูกมฤตยูคร่าไป<br>
  เหมือนชาวบ้านผู้หลับไหลถูกห้วงน้ำพัดพาไป ฉะนั้น</p>
<p> ๑๒. ปฏาจาราวัตถุ<br>
  เรื่องนางปฏาจารา<br>
  (พระผู้มีพระภาคตรัสพระคาถานี้แก่นางปฏาจารา ดังนี้)<br>
  [๒๘๘] บุคคลเมื่อถึงคราวจะตาย<br>
  บุตรทั้งหลายก็ต้านทานไว้ไม่ได้<br>
  บิดาก็ต้านทานไว้ไม่ได้<br>
  พวกพ้องก็ต้านทานไว้ไม่ได้<br>
  แม้ญาติพี่น้องก็ต้านทานไว้ไม่ได้<br>
  [๒๘๙] บัณฑิตผู้สำรวมในศีล รู้ความจริงนี้แล้ว<br>
  พึงรีบเร่งชำระทางอันจะนำไปสู่นิพพาน<br>
  มัคควรรคที่ ๒๐ จบ<br><br>เชิงอรรถ :<br>
  ๑ มีใจเกี่ยวข้องในอารมณ์ต่าง ๆ หมายถึงปรารถนาอยากได้ทรัพย์สมบัติเพิ่มขึ้นเรื่อย
  ๆ (ขุ.ธ.อ. ๗/๗๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๒๒ }</span></p><hr><p>
  พระสุตตันตปิฎก ขุททกนิกาย ธรรมบท ๒๑. ปกิณณกวรรค ๒. กุกกุฏณฑขาทิกาวัตถุ<br>
  ๒๑. ปกิณณกวรรค<br>
  หมวดว่าด้วยเรื่องเบ็ดเตล็ด<br>
  ๑. อัตตโนปุพพกัมมวัตถุ<br>
  เรื่องบุพกรรมของพระองค์<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๙๐] ถ้าเห็นว่าจะได้สุขอันยิ่งใหญ่๑<br>
  ด้วยการเสียสละสุขอันเล็กน้อย<br>
  นักปราชญ์พึงเสียสละสุขอันเล็กน้อย<br>
  เพื่อเห็นแก่สุขอันยิ่งใหญ่๒</p>
<p> ๒. กุกกุฏัณฑขาทิกาวัตถุ<br>
  เรื่องกุมาริกากินไข่ไก่<br>
  (พระผู้มีพระภาคตรัสพระคาถานี้แก่นางยักษิณีและนางกุลธิดา ดังนี้)<br>
  [๒๙๑] ผู้ใดปรารถนาสุขเพื่อตน ด้วยการก่อทุกข์ให้คนอื่น<br>
  ผู้นั้นต้องเกี่ยวพันกับเวร ไม่พ้นจากเวรไปได้<br><br>เชิงอรรถ :<br>
  ๑ สุขอันยิ่งใหญ่ ในที่นี้หมายถึงความสุขในนิพพาน (ขุ.ธ.อ. ๗/๘๗)<br>
  ๒ ดู ขุ.ขุ. แปลในเล่มนี้ ข้อ ๑๘ หน้า ๑๔<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๒๓ }</span></p><hr><p>
  พระสุตตันตปิฎก ขุททกนิกาย ธรรมบท ๒๑. ปกิณณกวรรค ๔. ลกุณฏกภัททิยวัตถุ<br>
  ๓. ภัททิยภิกขุวัตถุ<br>
  เรื่องภิกษุชาวเมืองภัททิยะ<br>
  (พระผู้มีพระภาคตรัสพระคาถานี้แก่ภิกษุชาวเมืองภัททิยะผู้ขวนขวายในการ<br>
  ประดับเขียงเท้า ดังนี้)<br>
  [๒๙๒] ภิกษุเหล่าใดละทิ้งกิจที่ควรทำ๑<br>
  แต่กลับทำกิจที่ไม่ควรทำ๒<br>
  อาสวะทั้งหลายย่อมเจริญแก่ภิกษุเหล่านั้น<br>
  ผู้ถือตัวจัด มัวแต่ประมาท<br>
  [๒๙๓] ส่วนภิกษุเหล่าใดมีสติตั้งมั่นในกาย๓เป็นนิตย์<br>
  ภิกษุเหล่านั้นหมั่นทำความเพียรในกิจที่ควรทำ<br>
  ไม่ทำกิจที่ไม่ควรทำ<br>
  อาสวะทั้งหลายของเธอผู้มีสติสัมปชัญญะ<br>
  ย่อมถึงการสูญสิ้นไป</p>
<p> ๔. ลกุณฏกภัททิยวัตถุ<br>
  เรื่องพระลกุณฏกภัททิยะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๒๙๔] บุคคลฆ่ามารดา๔ ฆ่าบิดา๕<br>
  ฆ่ากษัตราธิราชทั้ง ๒ พระองค์ได้๖<br><br>เชิงอรรถ :<br>
  ๑ กิจที่ควรทำ หมายถึงการรักษาศีล การอยู่ป่า การถือธุดงควัตร และการเจริญภาวนา
  (ขุ.ธ.อ. ๗/๙๐)<br>
  ๒ กิจที่ไม่ควรทำ หมายถึงการประดับร่ม รองเท้า เขียงเท้า บาตร ถลกบาตร ประคตเอว
  และอังสะ (ขุ.ธ.อ. ๗/๙๐)<br>
  ๓ มีสติตั้งมั่นในกาย หมายถึงเจริญกายคตาสติกัมมัฏฐาน (ขุ.ธ.อ. ๗/๙๐)<br>
  ๔ มารดา หมายถึงตัณหาที่เป็นเหตุให้สัตว์เกิดในภพทั้งสาม (ขุ.ธ.อ. ๗/๙๒)<br>
  ๕ บิดา หมายถึงอัสมิมานะ (การถือตัวว่าเป็นเรา) (ขุ.ธ.อ. ๗/๙๒)<br>
  ๖ กษัตราธิราชทั้ง ๒ พระองค์ หมายถึงสัสสตทิฏฐิ (ความเห็นว่าเที่ยง) และอุจเฉททิฏฐิ
  (ความเห็นว่า<br>
  ขาดสูญ) (ขุ.ธ.อ. ๗/๙๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๒๔ }</span></p><hr><p>
  พระสุตตันตปิฎก ขุททกนิกาย ธรรมบท ๒๑. ปกิณณกวรรค ๕. ทารุสากฏิกวัตถุ<br>
  ฆ่าชาวแว่นแคว้น๑พร้อมเจ้าพนักงาน๒แล้ว<br>
  ดำเนินชีวิตเป็นพราหมณ์๓อยู่อย่างไร้ทุกข์<br>
  [๒๙๕] บุคคลฆ่ามารดา ฆ่าบิดา<br>
  ฆ่ากษัตราธิราชทั้ง ๒ พระองค์ได้<br>
  ทำลายทางเสือผ่านที่ ๕๔ ได้<br>
  ดำเนินชีวิตเป็นพราหมณ์อยู่อย่างไร้ทุกข์</p>
<p> ๕. ทารุสากฏิกวัตถุ<br>
  เรื่องนายทารุสากฏิกะ<br>
  (พระผู้มีพระภาคตรัสพระคาถานี้แก่พระราชา และนายทารุสากฏิกะ พร้อม<br>
  ครอบครัว ดังนี้)<br>
  [๒๙๖] เหล่าพระสาวกของพระโคดม<br>
  มีสติตั้งมั่นในพระพุทธเจ้าเป็นนิตย์<br>
  ทั้งกลางวันและกลางคืน<br>
  ชื่อว่าตื่นด้วยดีอยู่เสมอ<br>
  [๒๙๗] เหล่าพระสาวกของพระโคดม<br>
  มีสติตั้งมั่นในพระธรรมเป็นนิตย์<br>
  ทั้งกลางวันและกลางคืน<br>
  ชื่อว่าตื่นด้วยดีอยู่เสมอ<br><br>เชิงอรรถ :<br>
  ๑ แว่นแคว้น หมายถึงอายตนะภายใน ๖ คือ ตา หู จมูก ลิ้น กาย ใจ และอายตนะภายนอก
  ๖ คือ รูป เสียง<br>
  กลิ่น รส โผฏฐัพพะ ธัมมารมณ์ (ขุ.ธ.อ. ๗/๙๒)<br>
  ๒ เจ้าพนักงาน หมายถึงนันทิราคะ (ความกำหนัดด้วยอำนาจความยินดี) (ขุ.ธ.อ. ๗/๙๒)<br>
  ๓ พราหมณ์ หมายถึงพระขีณาสพ (ขุ.ธ.อ. ๗/๙๒)<br>
  ๔ ทางเสือผ่านที่ ๕ หมายถึงวิจิกิจฉานิวรณ์ (ขุ.ธ.อ. ๗/๙๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๒๕ }</span></p><hr><p>
  พระสุตตันตปิฎก ขุททกนิกาย ธรรมบท ๒๑. ปกิณณกวรรค ๖. วัชชีปุตตกภิกขุวัตถุ<br>
  [๒๙๘] เหล่าพระสาวกของพระโคดม<br>
  มีสติตั้งมั่นในพระสงฆ์เป็นนิตย์<br>
  ทั้งกลางวันและกลางคืน<br>
  ชื่อว่าตื่นด้วยดีอยู่เสมอ<br>
  [๒๙๙] เหล่าพระสาวกของพระโคดม<br>
  มีสติตั้งมั่นในกายเป็นนิตย์<br>
  ทั้งกลางวันและกลางคืน<br>
  ชื่อว่าตื่นด้วยดีอยู่เสมอ<br>
  [๓๐๐] เหล่าพระสาวกของพระโคดม<br>
  มีใจยินดีในความไม่เบียดเบียน<br>
  ทั้งกลางวันและกลางคืน<br>
  ชื่อว่าตื่นด้วยดีอยู่เสมอ<br>
  [๓๐๑] เหล่าพระสาวกของพระโคดม<br>
  มีใจยินดีในการเจริญภาวนา<br>
  ทั้งกลางวันและกลางคืน<br>
  ชื่อว่าตื่นด้วยดีอยู่เสมอ</p>
<p> ๖. วัชชีปุตตกภิกขุวัตถุ<br>
  เรื่องภิกษุผู้เป็นโอรสของเจ้าวัชชี<br>
  (พระผู้มีพระภาคตรัสพระคาถานี้แก่ภิกษุผู้เป็นโอรสของเจ้าวัชชี ดังนี้)<br>
  [๓๐๒] การบวชเป็นของยาก๑<br>
  ความยินดีในการบำเพ็ญธรรมก็เป็นของยาก<br><br>เชิงอรรถ :<br>
  ๑ การบวช ที่ชื่อว่า เป็นของยาก เพราะจะต้องสละโภคสมบัติน้อยใหญ่และเครือญาติแล้วมอบกายถวายชีวิต<br>
  ในพระศาสนานี้จึงจะบวชได้ (ขุ.ธ.อ. ๗/๙๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๒๖ }</span></p><hr><p>
  พระสุตตันตปิฎก ขุททกนิกาย ธรรมบท ๒๑. ปกิณณกวรรค ๘. จูฬสุภัททาวัตถุ<br>
  เรือนที่ครอบครองไม่ดี ก่อให้เกิดทุกข์๑<br>
  การอยู่ร่วมกับคนเสมอกันเป็นทุกข์<br>
  การเดินทางไกล๒ก็เป็นทุกข์<br>
  เพราะฉะนั้น บุคคลจึงไม่ควรเป็นผู้เดินทางไกล<br>
  และไม่ควรให้ทุกข์ติดตามได้</p>
<p> ๗. จิตตคหปติวัตถุ<br>
  เรื่องจิตตคหบดี<br>
  (พระผู้มีพระภาคตรัสพระคาถานี้แก่พระอานนทเถระ ดังนี้)<br>
  [๓๐๓] คนมีศรัทธา สมบูรณ์ด้วยศีล๓<br>
  เพียบพร้อมด้วยยศ๔และโภคทรัพย์<br>
  จะไปสู่ถิ่นใด ๆ ย่อมได้รับการบูชาในถิ่นนั้น ๆ</p>
<p> ๘. จูฬสุภัททาวัตถุ<br>
  เรื่องนางจูฬสุภัททา<br>
  (พระผู้มีพระภาคตรัสพระคาถานี้แก่บริษัท ๔ ดังนี้)<br>
  [๓๐๔] สัตบุรุษย่อมปรากฏในที่ไกล<br>
  เหมือนภูเขาหิมพานต์ ฉะนั้น<br>
  อสัตบุรุษทั้งหลาย ณ ที่นี้ย่อมไม่ปรากฏ<br>
  เหมือนลูกศรที่ยิงไปในเวลากลางคืน ฉะนั้น๕<br><br>เชิงอรรถ :<br>
  ๑ หมายถึงผู้ครองเรือนจะต้องปฏิบัติราชกิจของพระราชา หรือกิจของอิสรชน จะต้องสงเคราะห์ชนข้างเคียง<br>
  และให้ทานแก่สมณพราหมณ์ เพราะฉะนั้น การครองเรือนจะให้สมบูรณ์เต็มที่เป็นไปได้ยาก
  ถ้าครองเรือน<br>
  ไม่ดี ก็ก่อให้เกิดทุกข์ได้ (ขุ.ธ.อ. ๗/๙๘)<br>
  ๒ การเดินทางไกล หมายถึงการท่องเที่ยวไปในสังสารวัฏ (ขุ.ธ.อ. ๗/๙๙)<br>
  ๓ ศีล ในที่นี้หมายถึงศีลสำหรับผู้ครองเรือน (ขุ.ธ.อ. ๗/๑๐๐)<br>
  ๔ ยศ ในที่นี้หมายถึงความมีบริวาร (ขุ.ธ.อ. ๗/๑๐๐)<br>
  ๕ ขุ.ม. (แปล) ๒๙/๑๙๑/๕๔๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๒๗ }</span></p><hr><p>
  พระสุตตันตปิฎก ขุททกนิกาย ธรรมบท ๒๒. นิรยวรรค ๑. สุนทรีปริพาชิกาวัตถุ<br>
  ๙. เอกวิหาริเถรวัตถุ<br>
  เรื่องพระเถระผู้อยู่รูปเดียว<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๐๕] ภิกษุพึงยินดีการนั่งผู้เดียว การนอนผู้เดียว๑<br>
  ไม่เกียจคร้าน เที่ยวไปตามลำพัง<br>
  ฝึกฝนอยู่ผู้เดียว และยินดีการอยู่ป่า<br>
  ปกิณณกวรรคที่ ๒๑ จบ</p>
<p> ๒๒. นิรยวรรค<br>
  หมวดว่าด้วยคนทำกรรมชั่วตกนรก<br>
  ๑. สุนทรีปริพาชิกาวัตถุ<br>
  เรื่องปริพาชิกาชื่อสุนทรี<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๐๖] คนที่ชอบกล่าวคำไม่จริง<br>
  หรือคนที่ทำความชั่วแล้วกล่าวว่า<br>
  ‘ฉันไม่ได้ทำ’ ต่างก็ตกนรก<br>
  คน ๒ จำพวกนั้น ต่างก็มีกรรมชั่ว<br>
  ตายไปแล้ว มีคติเท่าเทียมกันในโลกหน้า๒<br><br>เชิงอรรถ :<br>
  ๑ คำว่า “นั่งผู้เดียว นอนผู้เดียว” มิใช่หมายถึงการอยู่ตามลำพัง แต่หมายถึงการอยู่อย่างไม่ละการมนสิการ<br>
  กัมมัฏฐาน เมื่อทำได้อย่างนี้ แม้จะอยู่ท่ามกลางหมู่ภิกษุพันรูป ก็ชื่อว่า นั่งผู้เดียว
  นอนผู้เดียว (ขุ.ธ.อ.<br>
  ๗/๑๐๖)<br>
  ๒ ดู อุทาน ข้อ ๓๘ หน้า ๒๔๘, อิติวุตตกะ ข้อ ๔๘ หน้า ๓๙๙, สุตตนิบาต ข้อ ๖๖๗ หน้า
  ๖๕๙ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๒๘ }</span></p><hr><p>
  พระสุตตันตปิฎก ขุททกนิกาย ธรรมบท ๒๒. นิรยวรรค ๔. เขมเสฏฐิปุตตวัตถุ<br>
  ๒. ทุกขปีฬิตสัตตวัตถุ<br>
  เรื่องสัตว์ถูกทุกข์เบียดเบียน<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๐๗] ภิกษุชั่วจำนวนมากมีผ้ากาสาวะพันที่คอ<br>
  มีธรรมเลวทราม ไม่สำรวม<br>
  ย่อมตกนรกเพราะบาปกรรมทั้งหลาย</p>
<p> ๓. วัคคุมุทาตีริยภิกขุวัตถุ<br>
  เรื่องภิกษุอยู่ฝั่งแม่น้ำวัคคุมุทา<br>
  (พระผู้มีพระภาคทรงปรารภภิกษุผู้อยู่ฝั่งแม่น้ำวัคคุมุทา พูดอวดอุตริมนุสสธรรม<br>
  ที่ไม่มีในตนของกันและกันแก่คฤหัสถ์เพื่อปากท้อง จึงตรัสพระคาถาแก่ภิกษุเหล่านั้น <br>
  ดังนี้)<br>
  [๓๐๘] การกลืนกินก้อนเหล็กแดงที่ร้อนดุจเปลวเพลิง<br>
  ยังดีกว่าการที่ภิกษุผู้ทุศีล ไม่สำรวม<br>
  บริโภคอาหารที่ชาวบ้านเขาถวาย๑</p>
<p> ๔. เขมเสฏฐิปุตตวัตถุ<br>
  เรื่องบุตรเศรษฐีชื่อเขมกะ<br>
  (พระผู้มีพระภาคตรัสพระคาถานี้แก่นายเขมกะผู้ชอบเป็นชู้กับภรรยาของคนอื่น <br>
  ดังนี้)<br>
  [๓๐๙] นรชนที่ประมาท ชอบเป็นชู้กับภรรยาของผู้อื่น<br>
  ย่อมถึงฐานะ๒ ๔ ประการ คือ<br><br>เชิงอรรถ :<br>
  ๑ ข้อความคาถานี้หมายถึงการที่บุคคลกลืนกินก้อนเหล็กแดงที่ร้อนดุจเปลวเพลิงนั้นส่งผลให้ได้รับทุกขเวทนา<br>
  ถึงตาย เพียงชาตินี้เท่านั้น แต่การที่ภิกษุผู้ทุศีลบริโภคข้าวที่ชาวบ้านถวายด้วยศรัทธานั้น
  ทำให้ตกนรก<br>
  หลายร้อยชาติ ดังนั้น การกลืนกินก้อนเหล็กแดงที่ร้อนนั้นจึงดีกว่าการที่ภิกษุผู้ทุศีลบริโภคข้าวชาวบ้าน
  (ขุ.ธ.อ.<br>
  ๗/๑๑๒)<br>
  ๒ ฐานะ ในที่นี้หมายถึงเหตุแห่งทุกข์ (ขุ.ธ.อ. ๗/๑๑๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๒๙ }</span></p><hr><p>
  พระสุตตันตปิฎก ขุททกนิกาย ธรรมบท ๒๒. นิรยวรรค ๕. ทุพพจภิกขุวัตถุ<br>
  (๑) ได้บาป (๒) นอนไม่เป็นสุข<br>
  (๓) ถูกนินทา (๔) ตกนรก<br>
  [๓๑๐] เพราะการได้บาป ๑ การได้คติที่เลว ๑<br>
  หญิงชายที่ต่างสะดุ้งกลัวมีความสนุกนิดหน่อย ๑<br>
  ถูกพระราชาลงพระอาชญาอย่างหนัก ๑<br>
  นรชนจึงไม่ควรเป็นชู้กับภรรยาของผู้อื่น</p>
<p> ๕. ทุพพจภิกขุวัตถุ<br>
  เรื่องภิกษุผู้ว่ายาก<br>
  (พระผู้มีพระภาคตรัสพระคาถานี้แก่ภิกษุผู้ว่ายาก ดังนี้)<br>
  [๓๑๑] หญ้าคาที่บุคคลจับไม่ดี ย่อมบาดมือได้ ฉันใด<br>
  ความเป็นสมณะที่บุคคลปฏิบัติไม่ดี๑<br>
  ย่อมฉุดเข้าไปในนรก ฉันนั้น<br>
  [๓๑๒] กรรมที่ย่อหย่อนอย่างใดอย่างหนึ่ง วัตรที่เศร้าหมอง<br>
  และพรหมจรรย์ที่พึงระลึกถึงด้วยความระแวงสงสัย<br>
  ทั้ง ๓ นั้น ไม่มีผลมาก๒<br>
  [๓๑๓] หากภิกษุพึงทำกรรมใด ก็ควรทำกรรมนั้นให้จริงจัง<br>
  ควรบากบั่นทำกรรมนั้นให้มั่นคง<br>
  เพราะธรรมเครื่องละเว้น๓ที่ประพฤติอย่างย่อหย่อน<br>
  รังแต่จะเกลี่ยธุลี๔ลงใส่ตัว<br><br>เชิงอรรถ :<br>
  ๑ ความเป็นสมณะที่บุคคลปฏิบัติไม่ดี หมายถึงภาวะแห่งความเป็นสมณะ กล่าวคือสมณธรรมที่ภิกษุ<br>
  ปฏิบัติไม่ดีเพราะเป็นผู้ทุศีล เป็นต้น ย่อมส่งผลให้สัตว์ไปเกิดในนรก (ขุ.ธ.อ.
  ๗/๑๑๕)<br>
  ๒ ดูเทียบ สํ.ส. (แปล) ๑๕/๘๙/๙๔, ขุ.เถร. (แปล) ๒๖/๒๗๗/๓๘๔<br>
  ๓ ธรรมเครื่องละเว้น ในที่นี้หมายถึงสมณธรรม (ขุ.ธ.อ. ๗/๑๑๖)<br>
  ๔ ธุลี หมายถึงกิเลสมีราคะเป็นต้น (ขุ.ธ.อ. ๗/๑๑๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๓๐ }</span></p><hr><p>
  พระสุตตันตปิฎก ขุททกนิกาย ธรรมบท ๒๒. นิรยวรรค ๗. อาคันตุกภิกขุวัตถุ<br>
  ๖. อิสสาปกติอิตถีวัตถุ<br>
  เรื่องหญิงขี้หึง<br>
  (พระผู้มีพระภาคตรัสพระคาถานี้แก่หญิงขี้หึงและแก่บริษัท ๔ ดังนี้)<br>
  [๓๑๔] ความชั่ว ไม่ทำเสียเลยดีกว่า<br>
  เพราะระลึกถึงความชั่ว บุคคลย่อมเดือดร้อนในภายหลัง<br>
  ส่วนความดี ทำไว้เถิดดีกว่า<br>
  เพราะทำแล้วระลึกถึงภายหลังบุคคลย่อมไม่เดือดร้อน</p>
<p> ๗. อาคันตุกภิกขุวัตถุ<br>
  เรื่องภิกษุอาคันตุกะ<br>
  (พระผู้มีพระภาคตรัสพระคาถานี้แก่ภิกษุอาคันตุกะผู้อยู่ในเมืองชายแดน ดังนี้)<br>
  [๓๑๕] เมืองชายแดนได้รับการคุ้มครองทั้งภายในและภายนอก ฉันใด<br>
  เธอทั้งหลายจงคุ้มครองตนให้ได้ ฉันนั้น<br>
  ขณะ๑อย่าได้ล่วงเลยเธอทั้งหลายไปเสีย<br>
  เพราะเหล่าชนที่ปล่อยให้ขณะล่วงเลยไป<br>
  ย่อมเศร้าโศก แออัดอยู่ในนรก๒<br><br>เชิงอรรถ :<br>
  ๑ ขณะ หมายถึงเวลา หรือสมัย มี ๔ คือ (๑) ขณะแห่งการอุบัติขึ้นของพระพุทธเจ้า
  (๒) ขณะแห่งการเกิด<br>
  ในมัชฌิมประเทศ (๓) ขณะแห่งการได้สัมมาทิฏฐิ (๔) ขณะแห่งอายตนะทั้ง ๖ ไม่วิกลวิกาล
  (ขุ.ธ.อ. ๗/๒๓๐)<br>
  ๒ ดูเทียบ ขุ.เถร. (แปล) ๒๖/๖๕๓/๔๕๒, ๑๐๐๔/๕๐๔<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๓๑ }</span></p><hr><p>
  พระสุตตันตปิฎก ขุททกนิกาย ธรรมบท ๒๒. นิรยวรรค ๙. ติตถิยสาวกวัตถุ<br>
  ๘. นิคัณฐวัตถุ<br>
  เรื่องนิครนถ์<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๑๖] สัตว์ทั้งหลายผู้ละอายในสิ่งที่ไม่ควรละอาย<br>
  และไม่ละอายในสิ่งที่ควรละอาย<br>
  ชื่อว่าถือมั่นมิจฉาทิฏฐิ ย่อมไปสู่ทุคติ<br>
  [๓๑๗] สัตว์ทั้งหลายผู้เห็นสิ่งที่ไม่ควรกลัวว่าควรกลัว<br>
  และเห็นสิ่งที่ควรกลัวว่าไม่ควรกลัว<br>
  ชื่อว่าถือมั่นมิจฉาทิฏฐิ ย่อมไปสู่ทุคติ</p>
<p> ๙. ติตถิยสาวกวัตถุ<br>
  เรื่องสาวกเดียรถีย์<br>
  (พระผู้มีพระภาคตรัสพระคาถานี้แก่สาวกของเดียรถีย์ ดังนี้)<br>
  [๓๑๘] สัตว์ทั้งหลายผู้เห็นสิ่งที่ไม่มีโทษว่ามีโทษ๑<br>
  และเห็นสิ่งที่มีโทษว่าไม่มีโทษ<br>
  ชื่อว่าถือมั่นมิจฉาทิฏฐิ ย่อมไปสู่ทุคติ<br>
  [๓๑๙] สัตว์ทั้งหลายผู้รู้สิ่งที่มีโทษว่ามีโทษ<br>
  และรู้สิ่งที่ไม่มีโทษว่าไม่มีโทษ<br>
  ชื่อว่าถือมั่นสัมมาทิฏฐิ ย่อมไปสู่สุคติ<br>
  นิรยวรรคที่ ๒๒ จบ<br><br>เชิงอรรถ :<br>
  ๑ เห็นสิ่งที่ไม่มีโทษว่ามีโทษ หมายถึงเห็นสัมมาทิฏฐิ ๑๐ ประการ ว่าเป็นมิจฉาทิฏฐิ
  ๑๐ ประการ และ<br>
  เห็นธรรมที่ส่งเสริมสัมมาทิฏฐิว่าเป็นธรรมที่ส่งเสริมมิจฉาทิฏฐิ (ขุ.ธ.อ. ๗/๑๒๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๓๒ }</span></p><hr><p>
  พระสุตตันตปิฎก ขุททกนิกาย ธรรมบท ๒๓. นาควรรค ๑. อัตตทันตวัตถุ<br>
  ๒๓. นาควรรค<br>
  หมวดว่าด้วยช้าง<br>
  ๑. อัตตทันตวัตถุ<br>
  เรื่องการฝึกตน<br>
  (พระผู้มีพระภาคตรัสพระคาถานี้แก่พระอานนท์ ดังนี้)<br>
  [๓๒๐] เราจักอดกลั้นถ้อยคำล่วงเกิน<br>
  เหมือนพญาช้างในสงคราม<br>
  อดทนลูกศรที่ตกจากแล่ง<br>
  เพราะคนจำนวนมากเป็นผู้ทุศีล<br>
  [๓๒๑] คนทั้งหลายนำสัตว์พาหนะที่ฝึกแล้วไปสู่ที่ประชุม<br>
  พระราชาย่อมทรงราชพาหนะที่ฝึกแล้ว<br>
  ในหมู่มนุษย์ คนที่อดกลั้นถ้อยคำล่วงเกินได้<br>
  ชื่อว่าเป็นผู้ฝึกตนได้แล้ว๑ เป็นผู้ประเสริฐที่สุด<br>
  [๓๒๒] ม้าอัสดร ม้าอาชาไนย ม้าสินธพ ช้างใหญ่<br>
  ที่ได้รับการฝึกหัดแล้ว เป็นสัตว์ประเสริฐ<br>
  แต่คนที่ฝึกตนได้แล้ว ประเสริฐกว่าสัตว์พาหนะเหล่านั้น๒<br><br>เชิงอรรถ :<br>
  ๑ ฝึกตนได้แล้ว หมายถึงฝึกตนได้ด้วยอริยมรรค ๔ (โสดาปัตติมรรค สกทาคามิมรรค อนาคามิมรรค<br>
  และอรหัตตมรรค) (ขุ.ธ.อ. ๗/๑๒๕)<br>
  ๒ ขุ.ม. (แปล) ๒๙/๙๐/๒๘๒, ขุ.จู. (แปล) ๓๐/๑๘/๑๑๗-๑๑๘<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๓๓ }</span></p><hr><p>
  พระสุตตันตปิฎก ขุททกนิกาย ธรรมบท ๒๓. นาควรรค ๔. ปเสนทิโกสลราชวัตถุ<br>
  ๒. หัตถาจริยปุพพกภิกขุวัตถุ<br>
  เรื่องภิกษุผู้เคยเป็นนายควาญช้าง<br>
  (พระผู้มีพระภาคตรัสพระคาถานี้แก่ภิกษุผู้เคยเป็นนายควาญช้าง ดังนี้)<br>
  [๓๒๓] แท้จริง บุคคลไม่สามารถไปสู่ทิศที่ยังไม่เคยไป๑ด้วยยานเหล่านี้<br>
  แต่บุคคลผู้ฝึกตนได้แล้ว สามารถไปสู่ทิศที่ไม่เคยไป<br>
  ด้วยตนที่ฝึกแล้ว ที่ฝึกดีแล้ว๒</p>
<p> ๓. ปริชิณณพราหมณปุตตวัตถุ<br>
  เรื่องบุตรของพราหมณ์ชรา<br>
  (พระผู้มีพระภาคตรัสพระคาถานี้แก่บุตร ๔ คนของพราหมณ์ชรา ดังนี้)<br>
  [๓๒๔] ช้างกุญชรชื่อธนปาลกะ ตกมันจัด ห้ามได้ยาก ถูกขังไว้<br>
  ไม่ยอมกินฟ่อนหญ้า เพราะระลึกถึงแต่นาควัน๓</p>
<p> ๔. ปเสนทิโกสลราชวัตถุ<br>
  เรื่องพระเจ้าปเสนทิโกศล<br>
  (พระผู้มีพระภาคตรัสพระคาถานี้แก่พระเจ้าปเสนทิโกศลผู้เสวยพระกระยาหารมาก <br>
  ดังนี้)<br>
  [๓๒๕] เมื่อใด บุคคลผู้ถูกความง่วงเหงาครอบงำ บริโภคมาก<br>
  ชอบแต่นอนกลิ้งเกลือกไปมา<br>
  เมื่อนั้น เขาย่อมมีปัญญาเฉื่อยชา ชอบเข้าห้องเป็นอาจิณ<br>
  เหมือนสุกรอ้วนที่เขาขุนด้วยเศษอาหาร ฉะนั้น๔<br><br>เชิงอรรถ :<br>
  ๑ ทิศที่ยังไม่เคยไป หมายถึงนิพพาน (ขุ.ธ.อ. ๗/๑๒๖)<br>
  ๒ ที่ชื่อว่า ฝึกแล้ว เพราะฝึกอินทรีย์ได้ในเบื้องต้น ที่ชื่อว่า ฝึกดีแล้ว เพราะอบรมตนได้ด้วยอริยมรรค<br>
  (ขุ.ธ.อ. ๗/๑๒๖)<br>
  ๓ นาควัน หมายถึงป่าช้าง เป็นที่อยู่ของช้างพังแม่ของช้างธนปาลกะ (ขุ.ธ.อ. ๗/๑๒๖)<br>
  ๔ ขุ.เถร. (แปล) ๒๖/๑๗/๓๐๙<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๓๔ }</span></p><hr><p>
  พระสุตตันตปิฎก ขุททกนิกาย ธรรมบท ๒๓. นาควรรค ๗. สัมพหุลภิกขุวัตถุ<br>
  ๕. สานุสามเณรวัตถุ<br>
  เรื่องสานุสามเณร<br>
  (พระผู้มีพระภาคตรัสพระคาถานี้แก่สานุสามเณร ดังนี้)<br>
  [๓๒๖] แต่ก่อนจิตนี้ได้ท่องเที่ยวไปในอารมณ์ต่าง ๆ<br>
  ตามความปรารถนา ตามความต้องการ ตามความสบาย<br>
  วันนี้ เราจะข่มจิตนั้นโดยอุบายอันแยบคาย<br>
  เหมือนควาญช้างปราบพยศช้างตกมัน ฉะนั้น๑</p>
<p> ๖. ปาเวรกหัตถิวัตถุ<br>
  เรื่องช้างปาเวรกะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๒๗] เธอทั้งหลายจงยินดีในความไม่ประมาท<br>
  จงตามรักษาจิตของตน<br>
  จงถอนตนขึ้นจากหล่ม๒<br>
  เหมือนช้างกุญชรที่จมลงในเปือกตม ถอนตนขึ้นได้ ฉะนั้น</p>
<p> ๗. สัมพหุลภิกขุวัตถุ๓<br>
  เรื่องภิกษุหลายรูป<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๒๘] ถ้าบุคคลพึงได้สหายผู้มีปัญญารักษาตน<br>
  เที่ยวไปด้วยกัน เป็นสาธุวิหารี๔ เป็นนักปราชญ์<br><br>เชิงอรรถ :<br>
  ๑ ขุ.เถร. (แปล) ๒๖/๗๗/๓๓๑,๑๑๓๓/๕๒๔<br>
  ๒ หล่ม ในที่นี้หมายถึงกิเลส (ขุ.ธ.อ. ๗/๑๔๐)<br>
  ๓ ดูเทียบ วิ.ม. (แปล) ๕/๔๖๔/๓๕๕, ขุ.ชา. (แปล) ๒๗/๑๗-๑๙/๓๐๓, ขุ.จู. (แปล) ๓๐/๑๓๑-๑๓๒/๔๓๓-๔๓๔<br>
  ๔ สาธุวิหารี หมายถึงผู้เพียบพร้อมด้วยพรหมวิหารธรรม ๔ รูปฌาน ๔ อรูปฌาน ๔ และสัญญาเวทยิต-<br>
  นิโรธ ๑ (ขุ.จู. (แปล) ๓๐/๑๓๑/๔๓๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๓๕ }</span></p><hr><p>
  พระสุตตันตปิฎก ขุททกนิกาย ธรรมบท ๒๓. นาควรรค ๘. มารวัตถุ<br>
  ครอบงำอันตรายทั้งปวงได้แล้ว<br>
  พึงมีใจแช่มชื่น มีสติ เที่ยวไปกับสหายนั้นเถิด<br>
  [๓๒๙] ถ้าบุคคลไม่พึงได้สหายผู้มีปัญญารักษาตน<br>
  เที่ยวไปด้วยกันได้ เป็นสาธุวิหารี เป็นนักปราชญ์<br>
  ก็พึงประพฤติอยู่ผู้เดียวเถิด<br>
  เหมือนพระราชาทรงละทิ้งแคว้นที่ทรงชนะแล้ว<br>
  ทรงประพฤติอยู่ผู้เดียว<br>
  และเหมือนช้างมาตังคะละทิ้งโขลงอยู่ตัวเดียวในป่า ฉะนั้น<br>
  [๓๓๐] การเที่ยวไปของบุคคลผู้เดียวเป็นความประเสริฐ<br>
  เพราะคุณเครื่องความเป็นสหาย๑ไม่มีในคนพาล<br>
  อนึ่ง บุคคลควรมีความขวนขวายน้อย<br>
  เที่ยวไปผู้เดียว ไม่พึงทำความชั่ว<br>
  เหมือนช้างมาตังคะเที่ยวไปตัวเดียวในป่า ฉะนั้น</p>
<p> ๘. มารวัตถุ<br>
  เรื่องมาร<br>
  (พระผู้มีพระภาคตรัสพระคาถานี้แก่มารผู้มีบาป ดังนี้)<br>
  [๓๓๑] เมื่อมีกิจเกิดขึ้น สหายทั้งหลายนำสุขมาให้<br>
  ความยินดีด้วยปัจจัยตามมีตามได้ นำสุขมาให้<br>
  ในเวลาสิ้นชีวิต บุญนำสุขมาให้<br>
  การละทุกข์ได้ทั้งหมด นำสุขมาให้<br><br>เชิงอรรถ :<br>
  ๑ คุณเครื่องความเป็นสหาย หมายถึงคุณธรรมเหล่านี้ คือ จุลศีล มัชฌิมศีล มหาศีล
  กถาวัตถุ ๑๐<br>
  ธุดงคคุณ ๑๓ วิปัสสนาญาณ มรรค ๔ ผล ๔ วิชชา ๓ อภิญญา ๖ อมตมหานิพพาน (ขุ.ธ.อ.
  ๗/๗/๑๔๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๓๖ }</span></p><hr><p>
  พระสุตตันตปิฎก ขุททกนิกาย ธรรมบท ๒๔. ตัณหาวรรค ๑. กปิลมัจฉวัตถุ<br>
  [๓๓๒] ในโลก การเกื้อกูลมารดา นำสุขมาให้<br>
  การเกื้อกูลบิดา นำสุขมาให้<br>
  การเกื้อกูลสมณะ นำสุขมาให้<br>
  การเกื้อกูลท่านผู้ประเสริฐ๑ก็นำสุขมาให้<br>
  [๓๓๓] ศีลนำสุขมาให้ตราบเท่าชรา๒<br>
  ศรัทธาที่ตั้งมั่นแล้ว นำสุขมาให้<br>
  การได้ปัญญา นำสุขมาให้<br>
  การไม่ทำบาปทั้งหลาย ก็นำสุขมาให้<br>
  นาควรรคที่ ๒๓ จบ</p>
<p> ๒๔. ตัณหาวรรค<br>
  หมวดว่าด้วยตัณหา<br>
  ๑. กปิลมัจฉวัตถุ<br>
  เรื่องปลากปิละ<br>
  (พระผู้มีพระภาคตรัสพระคาถานี้แก่บริษัท ๔ ดังนี้)<br>
  [๓๓๔] ตัณหาย่อมเจริญแก่มนุษย์ผู้ประพฤติประมาท๓<br>
  เหมือนเถาย่านทรายเจริญอยู่ในป่า<br>
  เขาย่อมเร่ร่อนไปมา<br>
  เหมือนวานรที่ต้องการผลไม้ เที่ยวเร่ร่อนไปมาในป่า ฉะนั้น<br><br>เชิงอรรถ :<br>
  ๑ ท่านผู้ประเสริฐ หมายถึงพระพุทธเจ้า พระปัจเจกพุทธเจ้า และพระอรหันตสาวกผู้ลอยบาปได้แล้ว<br>
  (ขุ.ธ.อ. ๗/๑๔๗)<br>
  ๒ ศีลนำสุขมาให้ตราบเท่าชรา หมายถึงศีล ๕ ศีล ๑๐ เป็นต้น ย่อมเป็นเครื่องประดับทำให้เกิดความงาม<br>
  และความสุขแก่คนทุกเพศทุกวัย ไม่มีล้าสมัยไร้ตำหนิ ต่างจากเครื่องประดับภายนอกที่ทำให้งามเฉพาะ<br>
  เพศหรือวัย ใครที่ใช้เครื่องประดับหรือเครื่องแต่งกายไม่เหมาะกับเพศหรือวัย ก็จะถูกตำหนิ
  และถูกสงสัยว่า<br>
  เป็นบ้าเสียสติ (ขุ.ธ.อ. ๗/๑๔๗)<br>
  ๓ ผู้ประพฤติประมาท หมายถึงผู้มีความเป็นอยู่ด้วยความประมาท ปราศจากสติ ไม่เจริญฌาน
  วิปัสสนา<br>
  มรรค และผล (ขุ.ธ.อ. ๘/๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๓๗ }</span></p><hr><p>
  พระสุตตันตปิฎก ขุททกนิกาย ธรรมบท ๒๔. ตัณหาวรรค ๒. สูกรโปติกาวัตถุ<br>
  [๓๓๕] ตัณหาที่เลวทรามซ่านไปในโลกนี้<br>
  ครอบงำบุคคลใดไว้ได้<br>
  ความโศกย่อมเจริญแก่บุคคลนั้น<br>
  เหมือนหญ้าคมบางที่ถูกฝนตกรดแล้วเจริญงอกงามขึ้น ฉะนั้น<br>
  [๓๓๖] ส่วนบุคคลใดครอบงำตัณหาที่เลวทรามนั้น<br>
  ซึ่งล่วงได้ยากในโลกไว้ได้<br>
  ความโศกย่อมตกไปจากบุคคลนั้น<br>
  เหมือนหยาดน้ำกลิ้งตกไปจากใบบัว ฉะนั้น<br>
  [๓๓๗] เพราะเหตุนั้น เราขอเตือนท่านทั้งหลาย<br>
  ขอท่านทั้งหลายที่ประชุมกันในที่นี้ จงมีความเจริญ<br>
  ขอท่านทั้งหลายจงขุดรากเหง้าแห่งตัณหา๑<br>
  เหมือนคนต้องการหญ้าแฝกขุดหญ้าแฝก<br>
  มารอย่าได้ระรานท่านทั้งหลายอยู่ร่ำไป<br>
  เหมือนกระแสน้ำระรานไม้อ้อ ฉะนั้น๒</p>
<p> ๒. สูกรโปติกาวัตถุ<br>
  เรื่องลูกสุกรตัวเมีย<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๓๘] ต้นไม้ เมื่อรากยังแข็งแรง ยังไม่ถูกทำลาย<br>
  แม้ลำต้นถูกตัดแล้ว ก็งอกขึ้นได้ใหม่ ฉันใด<br>
  ความทุกข์นี้ เมื่อบุคคลขจัดตัณหานุสัยไม่ได้ขาด<br>
  ก็ย่อมเกิดขึ้นเรื่อย ๆ ฉันนั้น<br><br>เชิงอรรถ :<br>
  ๑ ขุดรากเหง้า หมายถึงขุดรากเหง้าแห่งตัณหาอันเป็นไปในทวาร ๖ นี้ ด้วยญาณอันสัมปยุตด้วยอรหัตต-<br>
  มรรค (ขุ.ธ.อ. ๘/๗)<br>
  ๒ ธรรมบทข้อ ๓๓๔-๓๓๗ นี้ ดูเทียบ ขุ.เถร. (แปล) ๒๖/๓๙๙-๔๐๒/๔๐๘-๔๐๙<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๓๘ }</span></p><hr><p>
  พระสุตตันตปิฎก ขุททกนิกาย ธรรมบท ๒๔. ตัณหาวรรค ๒. สูกรโปติกาวัตถุ<br>
  [๓๓๙] บุคคลใดยังมีกระแสตัณหาอันแรงกล้า ๓๖ สาย๑<br>
  ที่มักไหลไปยังอารมณ์อันน่าพอใจ<br>
  ความดำริเป็นอันมากที่อาศัยราคะ<br>
  ย่อมนำบุคคลนั้นซึ่งมีความเห็นผิดไป<br>
  [๓๔๐] กระแสตัณหาทั้งหลายไหลไปในอารมณ์ทั้งหมด<br>
  ตัณหาดุจเถาวัลย์ ก็งอกงามขึ้น<br>
  พวกเธอ ครั้นเห็นตัณหาดุจเถาวัลย์ที่งอกงามนั้น<br>
  จงตัดรากด้วยปัญญา๒<br>
  [๓๔๑] สัตว์โลกผู้มีแต่โสมนัสซาบซ่าน<br>
  ฉ่ำชื้นด้วยเสน่หา๓<br>
  มัวแต่จะแสวงหาความสุขสำราญกันอยู่<br>
  จึงต้องเข้าถึงชาติและชราร่ำไป<br>
  [๓๔๒] หมู่สัตว์ถูกล้อมไว้ด้วยตัณหาที่ทำให้สะดุ้ง<br>
  จึงดิ้นรนเหมือนกระต่ายติดบ่วง<br>
  หมู่สัตว์ผู้ถูกสังโยชน์และกิเลสเครื่องข้อง๔ผูกไว้แน่น<br>
  ย่อมได้รับความทุกข์ร่ำไปชั่วกาลนาน<br><br>เชิงอรรถ :<br>
  ๑ ตัณหา ๓๖ สาย ได้แก่ ตัณหา ๓ (กามตัณหา ภวตัณหา วิภวตัณหา) อาศัยอายตนะภายใน
  ๖<br>
  (๓ x ๖ = ๑๘) อาศัยอายตนะภายนอก ๖ (๓ x ๖ = ๑๘) ได้กระแส ๓๖ สายที่ไหลไปในอารมณ์มีรูป<br>
  เป็นต้นที่น่าชอบใจ (ขุ.ธ.อ. ๘/๑๐)<br>
  ๒ ปัญญา หมายถึงปัญญาอันสัมปยุตด้วยมรรค (ขุ.ธ.อ. ๘/๑๐)<br>
  ๓ ฉ่ำชื้นด้วยเสน่หา หมายถึงเปียกชุ่มด้วยยางเหนียว คือตัณหา (ขุ.ธ.อ. ๘/๑๐)<br>
  ๔ หมายถึงสังโยชน์ ๑๐ ประการ และกิเลสเครื่องข้อง ๗ ประการ มีราคะเป็นต้นผูกไว้หรือเกี่ยวไว้
  (ขุ.ธ.อ. ๘/๑๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๓๙ }</span></p><hr><p>
  พระสุตตันตปิฎก ขุททกนิกาย ธรรมบท ๒๔. ตัณหาวรรค ๔. พันธนาคารวัตถุ<br>
  [๓๔๓] หมู่สัตว์ถูกล้อมไว้ด้วยตัณหาที่ทำให้สะดุ้ง<br>
  จึงดิ้นรนเหมือนกระต่ายติดบ่วง<br>
  เพราะเหตุนั้น ภิกษุเมื่อหวังให้ตนสิ้นราคะ<br>
  ควรบรรเทาตัณหาที่ทำให้สะดุ้งเสีย</p>
<p> ๓. วิพภันตกวัตถุ<br>
  เรื่องภิกษุผู้กระสันจะสึก<br>
  (พระผู้มีพระภาคตรัสพระคาถานี้แก่บริษัท ๔ ดังนี้)<br>
  [๓๔๔] บุคคลใดออกจากอาลัยแล้ว๑ มีใจน้อมไปในป่า๒<br>
  พ้นจากป่าแล้ว๓ยังแล่นเข้าไปสู่ป่านั้นอีก<br>
  ท่านทั้งหลายจงดูบุคคลนั้น<br>
  เขาพ้นจากเครื่องผูก ยังแล่นไปสู่เครื่องผูกตามเดิม</p>
<p> ๔. พันธนาคารวัตถุ<br>
  เรื่องเรือนจำ<br>
  (พระผู้มีพระภาคตรัสพระคาถานี้แก่เหล่าภิกษุผู้เห็นโจรถูกจองจำในเรือนจำ ดังนี้)<br>
  [๓๔๕] นักปราชญ์ทั้งหลายไม่ได้กล่าวถึงเครื่องจองจำ<br>
  ที่ทำด้วยเหล็ก ทำด้วยไม้ และทำด้วยหญ้าปล้อง<br>
  ว่าเป็นเครื่องจองจำที่มั่นคง แต่กล่าวถึง<br>
  ความกำหนัดยินดีในต่างหูแก้วมณี และความใยดีในบุตรภรรยา<br>
  ว่าเป็นเครื่องจองจำที่มั่นคง<br><br>เชิงอรรถ :<br>
  ๑ อาลัย ในที่นี้หมายถึงความเป็นอยู่อย่างคฤหัสถ์ (ขุ.ธ.อ. ๘/๑๔)<br>
  ๒ ป่า ในที่นี้หมายถึงตบะ (ตโปวนะ) (ขุ.ธ.อ. ๘/๑๔)<br>
  ๓ ป่า ในที่นี้หมายถึงตัณหาคือเครื่องผูกให้อยู่ครองเรือน (ขุ.ธ.อ. ๘/๑๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๔๐ }</span></p><hr><p>
  พระสุตตันตปิฎก ขุททกนิกาย ธรรมบท ๒๔. ตัณหาวรรค ๖. อุคคเสนเสฏฐิปุตตวัตถุ<br>
  [๓๔๖] นักปราชญ์ทั้งหลายกล่าวถึงความกำหนัด เครื่องจองจำที่มั่นคงนั้น<br>
  ว่ามีปกติเหนี่ยวลง หย่อนยาน แต่แก้ให้หลุดยาก<br>
  นักปราชญ์เหล่านั้นตัดเครื่องจองจำนั้นได้แล้ว<br>
  ไม่ใยดี ละกามสุข ออกบวช๑</p>
<p> ๕. เขมาเถรีวัตถุ<br>
  เรื่องพระเขมาเถรี<br>
  (พระผู้มีพระภาคตรัสพระคาถานี้แก่พระเขมาเถรี ดังนี้)<br>
  [๓๔๗] สัตว์ทั้งหลายผู้กำหนัดยินดีด้วยราคะ๒<br>
  ย่อมตกไปสู่กระแสตัณหา<br>
  เหมือนแมงมุมติดใยที่ตนถักไว้เอง<br>
  นักปราชญ์ทั้งหลายตัดกระแสตัณหานั้นได้แล้ว<br>
  หมดความใยดี ย่อมละทุกข์ทั้งปวงไปได้</p>
<p> ๖. อุคคเสนเสฏฐิปุตตวัตถุ<br>
  เรื่องบุตรเศรษฐีชื่ออุคคเสน<br>
  (พระผู้มีพระภาคตรัสพระคาถานี้แก่นายอุคคเสน ดังนี้)<br>
  [๓๔๘] เธอจงเป็นผู้ปล่อยวางทั้งอดีต อนาคต และปัจจุบัน๓<br>
  จงเป็นผู้ถึงฝั่งแห่งภพ<br>
  เธอผู้มีใจหลุดพ้นในธรรมทั้งปวงแล้ว<br>
  จักไม่เข้าถึงชาติ และชราอีกต่อไป<br><br>เชิงอรรถ :<br>
  ๑ ดูเทียบ สํ.ส. (แปล) ๑๕/๑๒๑/๑๔๐, ขุ.ชา. (แปล) ๒๗/๑๐๑-๑๐๒/๕๕<br>
  ๒ หมายรวมถึงขุ่นเคืองเพราะโทสะ ลุ่มหลงเพราะโมหะด้วย (ขุ.ธ.อ. ๘/๒๐)<br>
  ๓ หมายถึงปล่อยวางความยึดมั่นถือมั่น ความทะยานอยากในขันธ์ทั้งหลายที่เป็นทั้งอดีต
  อนาคต และปัจจุบัน<br>
  (ขุ.ธ.อ.๘/๒๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๔๑ }</span></p><hr><p>
  พระสุตตันตปิฎก ขุททกนิกาย ธรรมบท ๒๔. ตัณหาวรรค ๘. มารวัตถุ<br>
  ๗. จูฬธนุคคหปัณฑิตวัตถุ<br>
  เรื่องจูฬธนุคคหบัณฑิต<br>
  (พระผู้มีพระภาคตรัสพระคาถานี้แก่ภิกษุหนุ่มรูปหนึ่งผู้กระสันจะสึก ดังนี้)<br>
  [๓๔๙] บุคคลผู้ถูกวิตก๑ย่ำยี มีราคะจัด เห็นอารมณ์ว่างามเสมอ<br>
  ย่อมมีตัณหาพอกพูนมากขึ้น ๆ<br>
  บุคคลเช่นนั้นแลชื่อว่าสร้างเครื่องผูกมัดที่แน่นหนา<br>
  [๓๕๐] ส่วนผู้ใดยินดีในฌานเป็นที่ระงับวิตก๒<br>
  มีสติทุกเมื่อ เจริญอสุภฌานอยู่<br>
  ผู้นั้นแล จักทำตัณหาให้สิ้นไปได้<br>
  จักตัดเครื่องผูกแห่งมาร๓ได้</p>
<p> ๘. มารวัตถุ<br>
  เรื่องมาร<br>
  (พระผู้มีพระภาคตรัสพระคาถานี้แก่มารผู้มีบาป ดังนี้)<br>
  [๓๕๑] ผู้บรรลุความสำเร็จแล้ว๔ ไม่มีความสะดุ้งกลัว<br>
  ปราศจากตัณหา ไม่มีกิเลสเพียงดังเนิน<br>
  ตัดลูกศรที่นำไปสู่ภพได้ขาดแล้ว<br>
  ร่างกายนี้จึงเป็นร่างกายสุดท้าย<br><br>เชิงอรรถ :<br>
  ๑ วิตก หมายถึงความตรึกมี ๓ อย่าง คือ กามวิตก ความตรึกในทางกาม พยาบาทวิตก ความตรึกในทาง<br>
  พยาบาท วิหิงสาวิตก ความตรึกในทางเบียดเบียน (ขุ.ธ.อ. ๘/๓๐)<br>
  ๒ ฌานเป็นที่ระงับวิตก หมายถึงปฐมฌานที่มีอสุภะ ๑๐ ประการเป็นอารมณ์ สามารถเข้าไปสงบระงับ<br>
  มิจฉาวิตกได้ (ขุ.ธ.อ. ๘/๓๐)<br>
  ๓ ดูเชิงอรรถที่ ๓ หน้า ๓๕ ในเล่มนี้<br>
  ๔ ความสำเร็จ หมายถึงอรหัตตผล (ขุ.ธ.อ. ๘/๓๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๔๒ }</span></p><hr><p>
  พระสุตตันตปิฎก ขุททกนิกาย ธรรมบท ๒๔. ตัณหาวรรค ๙. อุปกาชีวกวัตถุ<br>
  [๓๕๒] ผู้ปราศจากตัณหา หมดความยึดมั่น<br>
  ฉลาดในนิรุตติบท๑<br>
  รู้หมวดหมู่และเบื้องต้นเบื้องปลายของอักษรทั้งหลาย<br>
  ผู้นั้นแลเรียกว่า ผู้มีร่างกายเป็นร่างกายสุดท้าย<br>
  ผู้มีปัญญามาก เป็นมหาบุรุษ</p>
<p> ๙. อุปกาชีวกวัตถุ<br>
  เรื่องอาชีวกชื่ออุปกะ<br>
  (พระผู้มีพระภาคเมื่อแรกตรัสรู้ประทับนั่งที่ควงไม้โพธิ์ อาชีวกชื่ออุปกะเข้ามา<br>
  ถามพระองค์ว่า บวชเพื่อใคร ใครเป็นศาสดา พระองค์จึงตรัสพระคาถา ดังนี้)<br>
  [๓๕๓] เราเป็นผู้ครอบงำธรรมทั้งปวง๒ รู้ธรรมทั้งปวง๓<br>
  มิได้แปดเปื้อนในธรรมทั้งปวง๔ ละธรรมทั้งปวงได้๕<br>
  หลุดพ้นเพราะสิ้นตัณหา<br>
  ตรัสรู้ยิ่งเองแล้วจะพึงกล่าวอ้างใครเล่า๖<br><br>เชิงอรรถ :<br>
  ๑ นิรุตติบท หมายถึงนิรุตติปฏิสัมภิทา รวมทั้งปฏิสัมภิทาที่เหลืออีก ๓ อย่าง (อัตถปฏิสัมภิทา
  ธัมมปฏิสัมภิทา<br>
  และปฏิภาณปฏิสัมภิทา) (ขุ.ธ.อ. ๘/๓๒)<br>
  ๒ ธรรม หมายถึงธรรม ๓ ระดับ (กามาวจรภูมิ รูปาวจรภูมิ อรูปาวจรภูมิ) (ขุ.ธ.อ.
  ๘/๓๔)<br>
  ๓ ธรรม หมายถึงธรรม ๔ ระดับ (กามาวจรภูมิ รูปาวจรภูมิ อรูปาวจรภูมิ โลกุตตรภูมิ)
  (ขุ.ธ.อ. ๘/๓๔)<br>
  ๔ มิได้แปดเปื้อนในธรรมทั้งปวง หมายถึงไม่เปื้อนด้วยตัณหาและทิฏฐิในธรรม ๓ ระดับนั้น
  (ขุ.ธ.อ. ๘/๓๔)<br>
  ๕ ละธรรมทั้งปวงได้ หมายถึงละธรรม ๓ ระดับ กล่าวคือละธรรมชั้นกามาวจร ชั้นรูปาวจร
  และชั้น<br>
  อรูปาวจรได้ (ขุ.ธ.อ. ๘/๓๔)<br>
  ๖ หมายถึงเมื่อรู้เองได้อย่างนี้แล้ว จะต้องอ้างใครเป็นอุปัชฌาย์ หรืออาจารย์อีกเล่า
  (ขุ.ธ.อ. ๘/๓๔) และดู<br>
  วิ.ม. (แปล) ๔/๑๑/๑๑<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๔๓ }</span></p><hr><p>
  พระสุตตันตปิฎก ขุททกนิกาย ธรรมบท ๒๔. ตัณหาวรรค ๑๑. อปุตตกเสฏฐิปุตตวัตถุ<br>
  ๑๐. สักกเทวราชวัตถุ<br>
  เรื่องท้าวสักกะจอมเทพ<br>
  (พระผู้มีพระภาคตรัสพระคาถานี้แก่ท้าวสักกะจอมเทพและเหล่าเทวดา ดังนี้)<br>
  [๓๕๔] การให้ธรรม ชนะการให้ทั้งปวง<br>
  รสแห่งธรรม ชนะรสทั้งปวง<br>
  ความยินดีในธรรม ชนะความยินดีทั้งปวง<br>
  ความสิ้นตัณหา ชนะทุกข์ทั้งปวง๑</p>
<p> ๑๑. อปุตตกเสฏฐิปุตตวัตถุ<br>
  เรื่องอปุตตกเศรษฐีบุตร<br>
  (พระผู้มีพระภาคตรัสพระคาถานี้แก่พระเจ้าปเสนทิโกศล ดังนี้)<br>
  [๓๕๕] โภคทรัพย์ทั้งหลาย ย่อมทำลายคนมีปัญญาทราม<br>
  แต่จะไม่ทำลายคนที่แสวงหาฝั่ง๒<br>
  เพราะความทะยานอยากในโภคทรัพย์<br>
  คนมีปัญญาทรามจึงทำลายตนเองดุจทำลายคนอื่น<br><br>เชิงอรรถ :<br>
  ๑ การให้ธรรม ชนะการให้ทั้งปวง หมายถึงบุคคลจะให้หรือเสียสละประโยชน์สุขส่วนตนเพื่อประโยชน์สุข<br>
  ส่วนรวมได้ก็ต่อเมื่อได้ฟังธรรม จนรู้ว่าคุณประโยชน์ของการให้หรือการเสียสละว่าดีอย่างไรเสียก่อน
  จึงจะ<br>
  ให้หรือเสียสละได้ หากไม่ได้ฟังธรรม การให้สิ่งอื่นจะเกิดขึ้นไม่ได้เลย<br>
  รสแห่งธรรม ชนะรสทั้งปวง หมายถึงรสอื่น ๆ เช่น รสสุธาโภชน์ของเทวดา ยังเป็นปัจจัยให้สัตว์ต้อง<br>
  เสวยทุกข์ในสังสารวัฏ แต่รสแห่งพระธรรม คือ โพธิปักขิยธรรม ๓๗ ประการ และโลกุตตรธรรม
  ๙ ประการ<br>
  เป็นรสแห่งความสุขที่ประเสริฐสุด<br>
  ความยินดีในธรรม ชนะความยินดีทั้งปวง หมายถึงความยินดีอื่น ๆ เช่น ความยินดีบุตร
  ธิดา ทรัพย์สิน<br>
  สตรี หรือการขับร้อง ประโคมดนตรี ทั้งหมดล้วนเป็นปัจจัยให้เสวยทุกข์ในสังสารวัฏ
  แต่การแสดงธรรม<br>
  การได้ฟังธรรม หรือการแนะนำธรรม ย่อมก่อให้เกิดปีติสุข และเป็นปัจจัยให้บรรลุอรหัตตผล
  สิ้นทุกข์ใน<br>
  สังสารวัฏได้<br>
  ความสิ้นตัณหา ชนะทุกข์ทั้งปวง หมายถึงอรหัตตผลที่เกิดขึ้นในที่สุดแห่งความสิ้นตัณหานั้นเป็นสภาวะ<br>
  ที่ครอบงำตัดขาดทุกข์ในสังสารวัฏได้อย่างสิ้นเชิง (ขุ.ธ.อ. ๘/๓๖-๓๘)<br>
  ๒ ฝั่ง หมายถึงนิพพาน (ขุ.ธ.อ. ๘/๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๔๔ }</span></p><hr><p>
  พระสุตตันตปิฎก ขุททกนิกาย ธรรมบท ๒๔. ตัณหาวรรค ๑๒. อังกุรวัตถุ<br>
  ๑๒. อังกุรวัตถุ<br>
  เรื่องอังกุรเทพบุตร<br>
  (พระผู้มีพระภาคตรัสพระคาถานี้แก่อังกุรเทพบุตร และอินทกเทพบุตร ดังนี้)<br>
  [๓๕๖] นามีหญ้าเป็นโทษ หมู่ชนมีราคะเป็นโทษ<br>
  ฉะนั้น ทานที่ให้แก่ผู้ปราศจากราคะ จึงมีผลมาก<br>
  [๓๕๗] นามีหญ้าเป็นโทษ หมู่ชนมีโทสะเป็นโทษ<br>
  ฉะนั้น ทานที่ให้แก่ผู้ปราศจากโทสะ จึงมีผลมาก<br>
  [๓๕๘] นามีหญ้าเป็นโทษ หมู่ชนมีโมหะเป็นโทษ<br>
  ฉะนั้น ทานที่ให้แก่ผู้ปราศจากโมหะ จึงมีผลมาก<br>
  [๓๕๙] นามีหญ้าเป็นโทษ หมู่ชนมีความอยากเป็นโทษ<br>
  ฉะนั้น ทานที่ให้แก่ผู้ปราศจากความอยาก จึงมีผลมาก<br>
  (นามีหญ้าเป็นโทษ หมู่ชนมีตัณหาเป็นโทษ<br>
  ฉะนั้น ทานที่ให้แก่ผู้ปราศจากตัณหา จึงมีผลมาก)<br>
  ตัณหาวรรคที่ ๒๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๔๕ }</span></p><hr><p>
  พระสุตตันตปิฎก ขุททกนิกาย ธรรมบท ๒๕. ภิกขุวรรค ๒. หังสฆาตกภิกขุวัตถุ<br>
  ๒๕. ภิกขุวรรค<br>
  หมวดว่าด้วยภิกษุ<br>
  ๑. ปัญจภิกขุวัตถุ<br>
  เรื่องภิกษุ ๕ รูป<br>
  (พระผู้มีพระภาคตรัสพระคาถานี้แก่ภิกษุ ๕ รูป ผู้สำรวมทวาร(ช่องตามร่าง<br>
  กาย)รูปละทวาร ดังนี้)<br>
  [๓๖๐] การสำรวมตา เป็นการดี<br>
  การสำรวมหู เป็นการดี<br>
  การสำรวมจมูก เป็นการดี<br>
  การสำรวมลิ้น เป็นการดี<br>
  [๓๖๑] การสำรวมกาย เป็นการดี<br>
  การสำรวมวาจา เป็นการดี<br>
  การสำรวมใจ เป็นการดี<br>
  การสำรวมทวารทั้งปวง เป็นการดี<br>
  ภิกษุผู้สำรวมทวารทั้งปวง ย่อมพ้นจากทุกข์ทั้งปวงได้๑</p>
<p> ๒. หังสฆาตกภิกขุวัตถุ<br>
  เรื่องภิกษุฆ่าหงส์<br>
  (พระผู้มีพระภาคตรัสพระคาถานี้แก่ภิกษุผู้ฆ่าหงส์ ดังนี้)<br>
  [๓๖๒] บุคคลผู้สำรวมมือ๒ สำรวมเท้า สำรวมวาจา สำรวมตน<br>
  ยินดีธรรมภายใน๓ มีจิตตั้งมั่น อยู่ผู้เดียว สันโดษ<br>
  บัณฑิตทั้งหลายเรียกว่า ภิกษุ<br><br>เชิงอรรถ :<br>
  ๑ ทุกข์ หมายถึงทุกข์ในวัฏฏะ (ขุ.ธ.อ. ๘/๔๗)<br>
  ๒ สำรวมมือ หมายถึงไม่คะนองมือ หรือไม่ทำร้ายสัตว์ด้วยมือ แม้เท้า วาจา ก็มีนัยเดียวกันนี้
  (ขุ.ธ.อ. ๘/๕๐)<br>
  ๓ ยินดีธรรมภายใน หมายถึงยินดีในการเจริญกัมมัฏฐาน คือ สมถกัมมัฏฐานและวิปัสสนากัมมัฏฐาน<br>
  (ขุ.ธ.อ. ๘/๕๐, ขุ.เถร.อ. ๑๐๓๕/๔๖๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๔๖ }</span></p><hr><p>
  พระสุตตันตปิฎก ขุททกนิกาย ธรรมบท ๒๕. ภิกขุวรรค ๕. อัญญตรวิปักขเสวกภิกขุวัตถุ<br>
  ๓. โกกาลิกวัตถุ<br>
  เรื่องพระโกกาลิกะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๖๓] ภิกษุรูปใดสำรวมปาก พูดโดยใช้มันตา๑เสมอ<br>
  ไม่ฟุ้งซ่าน แสดงแต่อรรถ๒และธรรม๓ เท่านั้น<br>
  ภาษิตของภิกษุนั้นไพเราะ</p>
<p> ๔. ธัมมารามเถรวัตถุ<br>
  เรื่องพระเถระผู้ยินดีในธรรม<br>
  [๓๖๔] ภิกษุมีธรรมเป็นที่มายินดี๔ ยินดีแล้วในธรรม<br>
  พิจารณาใคร่ครวญถึงธรรม ระลึกถึงธรรมอยู่<br>
  ย่อมไม่เสื่อมจากสัทธรรม๕</p>
<p> ๕. อัญญตรวิปักขเสวกภิกขุวัตถุ<br>
  เรื่องภิกษุผู้คบฝ่ายผิดรูปใดรูปหนึ่ง<br>
  (พระผู้มีพระภาคตรัสพระคาถานี้แก่ภิกษุที่เป็นฝักฝ่ายของพระเทวทัต ดังนี้)<br>
  [๓๖๕] ภิกษุไม่ควรดูหมิ่นลาภของตน<br>
  ไม่ควรเที่ยวปรารถนาลาภของคนอื่น<br>
  เมื่อภิกษุปรารถนาลาภของคนอื่น<br>
  ย่อมไม่บรรลุสมาธิ๖<br><br>เชิงอรรถ :<br>
  ๑ มันตา หมายถึงปัญญา (ขุ.ธ.อ. ๘/๕๓)<br>
  ๒ อรรถ หมายถึงเนื้อความแห่งภาษิต (ขุ.ธ.อ. ๘/๓/๕๓)<br>
  ๓ ธรรม หมายถึงธรรมเทศนา (ขุ.ธ.อ. ๘/๓/๕๓)<br>
  ๔ ธรรมเป็นที่มายินดี ในที่นี้หมายถึงสมถะและวิปัสสนา (ขุ.ธ.อ. ๘/๕๔)<br>
  ๕ สัทธรรม หมายถึงโพธิปักขิยธรรม ๓๗ ประการ และโลกุตตรธรรม ๙ ประการ (ขุ.ธ.อ.
  ๘/๕๔-๕๕)<br>
  และดูเทียบ ขุ.เถร. (แปล) ๒๖/๑๐๓๕/๕๐๙<br>
  ๖ สมาธิ หมายถึงอัปปนาสมาธิ หรืออุปจารสมาธิ (ขุ.ธ.อ. ๘/๕๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๔๗ }</span></p><hr><p>
  พระสุตตันตปิฎก ขุททกนิกาย ธรรมบท ๒๕. ภิกขุวรรค ๗. สัมพหุลภิกขุวัตถุ<br>
  [๓๖๖] ถ้าภิกษุแม้จะมีลาภน้อย แต่ไม่ดูหมิ่นลาภของตน<br>
  เทวดาทั้งหลายย่อมสรรเสริญภิกษุนั้นแล<br>
  ว่าเป็นผู้มีอาชีพหมดจด ไม่เกียจคร้าน</p>
<p> ๖. ปัญจัคคทายกพราหมณวัตถุ<br>
  เรื่องพราหมณ์ถวายทานอันเลิศ ๕ อย่าง<br>
  (พระผู้มีพระภาคตรัสพระคาถานี้แก่พราหมณ์ และนางพราหมณีผู้ถวายทาน<br>
  อันเลิศ ๕ อย่าง ดังนี้)<br>
  [๓๖๗] ผู้ใดไม่มีความยึดถือในนามรูป<br>
  ว่าเป็นของเรา โดยประการทั้งปวง<br>
  และไม่เศร้าโศก เพราะนามรูปแปรผันไป<br>
  ผู้นั้นแล เราเรียกว่า ภิกษุ๑</p>
<p> ๗. สัมพหุลภิกขุวัตุถุ<br>
  เรื่องภิกษุหลายรูป<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๖๘] ภิกษุผู้อยู่ด้วยเมตตา เลื่อมใสในพุทธศาสนา<br>
  ก็จะพึงบรรลุสันตบท๒ อันเป็นที่ระงับสังขารเป็นสุข<br>
  [๓๖๙] ภิกษุ เธอจงวิดเรือ๓นี้<br>
  เรือที่เธอวิดแล้วจักถึงเร็ว<br>
  เธอตัดราคะ โทสะได้แล้ว<br>
  ต่อจากนั้น ก็จักบรรลุนิพพาน<br><br>เชิงอรรถ :<br>
  ๑ ดูเทียบสุตตนิบาต ข้อ ๙๕๗ หน้า ๗๒๙ ในเล่มนี้ (บาทคาถาที่ ๔ ต่างกัน)<br>
  ๒ สันตบท หมายถึงนิพพาน (ขุ.ธ.อ. ๘/๖๖)<br>
  ๓ เรือ ในที่นี้หมายถึงอัตภาพ (ขุ.ธ.อ. ๘/๖๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๔๘ }</span></p><hr><p>
  พระสุตตันตปิฎก ขุททกนิกาย ธรรมบท ๒๕. ภิกขุวรรค ๗. สัมพหุลภิกขุวัตถุ<br>
  [๓๗๐] ภิกษุพึงตัดสังโยชน์เบื้องต่ำ ๕ พึงละสังโยชน์เบื้องสูง ๕<br>
  และพึงเจริญอินทรีย์ ๕ ให้ยิ่งขึ้นไป<br>
  ภิกษุผู้ก้าวล่วงกิเลสเครื่องข้อง ๕๑ ได้แล้ว<br>
  เราเรียกว่า ผู้ข้ามโอฆะได้๒<br>
  [๓๗๑] ภิกษุ เธอจงเพ่งพินิจ และอย่าประมาท<br>
  จงอย่าปล่อยจิตของเธอ ให้วนเวียนอยู่ในกามคุณ<br>
  อย่าเผลอกลืนก้อนเหล็กแดง(ในนรก)<br>
  อย่าเร่าร้อนคร่ำครวญอยู่ว่า นี่ทุกข์จริง<br>
  [๓๗๒] ฌาน ย่อมไม่มีแก่ผู้ไม่มีปัญญา<br>
  ปัญญาก็ย่อมไม่มีแก่ผู้ไม่มีฌาน<br>
  ผู้มีทั้งฌานและปัญญานั่นแล<br>
  จึงนับว่าอยู่ใกล้นิพพาน<br>
  [๓๗๓] ภิกษุผู้เข้าไปยังเรือนว่าง๓<br>
  มีจิตสงบ เห็นแจ้งธรรมโดยชอบ<br>
  ย่อมเกิดความยินดีที่ไม่ใช่เป็นของคนทั่วไป<br>
  [๓๗๔] ขณะใด ภิกษุพิจารณาเห็นความเกิด<br>
  และความเสื่อมของขันธ์ทั้งหลาย<br>
  ขณะนั้น เธอย่อมได้รับปีติปราโมทย์<br>
  ซึ่งเป็นอมตธรรมสำหรับผู้รู้ทั้งหลาย<br>
  [๓๗๕] ในอมตธรรมนั้น ธรรมนี้คือ<br>
  ความสำรวมอินทรีย์ ความสันโดษ<br>
  และความสำรวมในปาติโมกข์<br>
  เป็นเบื้องต้นของภิกษุผู้มีปัญญาในศาสนานี้<br><br>เชิงอรรถ :<br>
  ๑ กิเลสเครื่องข้อง ๕ อย่าง คือ ราคะ โทสะ โมหะ มานะ และทิฏฐิ (สํ.ส.อ. ๑/๕/๒๔,
  ขุ.ธ.อ.๘/๖๗)<br>
  ๒ ดูเทียบ สํ.ส. (แปล) ๑๕/๕/๖, ขุ.เถร. (แปล) ๒๖/๑๕/๓๐๘, ๖๓๓/๔๔๙<br>
  ๓ เรือนว่าง ในที่นี้หมายถึงการนั่งเจริญกัมมัฏฐานในที่สงัดแห่งใดแห่งหนึ่ง (ขุ.ธ.อ.
  ๘/๖๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๔๙ }</span></p><hr><p>
  พระสุตตันตปิฎก ขุททกนิกาย ธรรมบท ๒๕. ภิกขุวรรค ๙. สันตกายเถรวัตถุ<br>
  [๓๗๖] เธอจงคบภิกษุที่เป็นกัลยาณมิตร<br>
  มีอาชีพหมดจด ไม่เกียจคร้าน<br>
  ควรทำการปฏิสันถาร และฉลาดในเรื่องมารยาท<br>
  เพราะปฏิบัติตามคุณธรรมดังกล่าวนั้น<br>
  เธอก็จักมากด้วยความปราโมทย์<br>
  จักทำที่สุดแห่งทุกข์ได้</p>
<p> ๘. ปัญจสตภิกขุวัตถุ<br>
  เรื่องภิกษุ ๕๐๐ รูป<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๗๗] ภิกษุทั้งหลาย เธอทั้งหลายจงสลัดราคะและโทสะทิ้งเสีย<br>
  เหมือนต้นมะลิสลัดดอกที่เหี่ยวแห้ง ฉะนั้น</p>
<p> ๙. สันตกายเถรวัตถุ<br>
  เรื่องพระสันตกายเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๗๘] ภิกษุผู้มีกายสงบ๑ มีวาจาสงบ๒<br>
  มีใจสงบ๓ มีจิตตั้งมั่นดีแล้ว<br>
  และเป็นผู้ละโลกามิสได้<br>
  เราเรียกว่าผู้สงบระงับ<br><br>เชิงอรรถ :<br>
  ๑ มีกายสงบ หมายถึงไม่มีความประพฤติชั่วทางกายมีการฆ่าสัตว์ เป็นต้น (ขุ.ธ.อ.
  ๘/๗๒)<br>
  ๒ มีวาจาสงบ หมายถึงไม่มีความประพฤติชั่วทางวาจามีการพูดเท็จ เป็นต้น (ขุ.ธ.อ.
  ๘/๗๒)<br>
  ๓ มีใจสงบ หมายถึงไม่มีความประพฤติชั่วทางใจมีการเพ่งเล็งอยากได้ของผู้อื่น เป็นต้น
  (ขุ.ธ.อ. ๘/๗๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๕๐ }</span></p><hr><p>
  พระสุตตันตปิฎก ขุททกนิกาย ธรรมบท ๒๕. ภิกขุวรรค ๑๑. วักกลิเถรวัตถุ<br>
  ๑๐. นังคลกูฏเถรวัตถุ<br>
  เรื่องพระนังคลกูฏเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๗๙] ภิกษุ เธอจงเตือนตนด้วยตนเอง<br>
  จงพิจารณาดูตนด้วยตนเอง<br>
  ถ้าเธอคุ้มครองตนเองได้แล้ว มีสติ<br>
  เธอก็จักอยู่เป็นสุข<br>
  [๓๘๐] ตนแล เป็นที่พึ่งของตน<br>
  ตนแล เป็นคติ๑ของตน<br>
  เพราะฉะนั้น เธอจงสงวนตน๒ให้ดี<br>
  เหมือนพ่อค้าม้าสงวนม้าพันธุ์ดี ฉะนั้น</p>
<p> ๑๑. วักกลิเถรวัตถุ<br>
  เรื่องพระวักกลิเถระ<br>
  (พระผู้มีพระภาคตรัสพระคาถานี้แก่พระวักกลิเถระ ดังนี้)<br>
  [๓๘๑] ภิกษุผู้มากด้วยความปราโมทย์<br>
  เลื่อมใสในพุทธศาสนา พึงบรรลุสันตบท๓<br>
  อันเป็นธรรมเข้าไปสงบระงับสังขาร เป็นสุข๔<br><br>เชิงอรรถ :<br>
  ๑ เป็นคติ หมายถึงเป็นที่พำนัก หรือเป็นสรณะ (ขุ.ธ.อ. ๘/๗๔)<br>
  ๒ สงวนตน หมายถึงป้องกันการเกิดอกุศลกรรมที่ยังไม่เกิดในตน (ขุ.ธ.อ. ๘/๗๔)<br>
  ๓ ดูเชิงอรรถที่ ๒ หน้า ๑๔๘ ในเล่มนี้<br>
  ๔ ขุ.เถร. (แปล) ๒๖/๑๑/๓๐๗<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๕๑ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๑. ปสาทพหุลพราหมณวัตถุ<br>
  ๑๒. สุมนสามเณรวัตถุ<br>
  เรื่องสุมนสามเณร<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๘๒] ภิกษุใดแลยังหนุ่มแน่น<br>
  ย่อมประกอบขวนขวายในพุทธศาสนา<br>
  ภิกษุนั้นย่อมทำโลกนี้ให้สว่างไสว๑<br>
  เหมือนดวงจันทร์พ้นจากเมฆ ฉะนั้น๒<br>
  ภิกขุวรรคที่ ๒๕ จบ</p>
<p> ๒๖. พราหมณวรรค<br>
  หมวดว่าด้วยพราหมณ์<br>
  ๑. ปสาทพหุลพราหมณวัตถุ<br>
  เรื่องพราหมณ์ผู้เลื่อมใสมาก<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๘๓] พราหมณ์๓ เธอจงพยายามตัดกระแส๔ให้ขาด<br>
  จงบรรเทากามทั้งหลายให้ได้<br>
  เธอรู้ความสิ้นไปแห่งสังขารทั้งหลายแล้ว<br>
  ก็จะรู้แจ้งสภาวะที่ปัจจัยอะไรปรุงแต่งไม่ได้๕<br><br>เชิงอรรถ :<br>
  ๑ หมายถึงให้โลกคือขันธ์ ๕ สว่างไสวด้วยอรหัตตมรรคญาณ (ขุ.ธ.อ. ๘/๙๐)<br>
  ๒ ขุ.เถร. (แปล) ๒๖/๘๗๓/๔๘๔<br>
  ๓ พราหมณ์ ตามหลักพุทธศาสนาในวรรคนี้หมายถึงพระขีณาสพทั้งหลาย แต่มีบ้างที่ตรัสหมายเอา<br>
  พราหมณ์โดยชาติกำเนิด เช่น ในธรรมบทข้อ ๓๙๒ หน้า ๑๕๖ (ขุ.ธ.อ. ๘/๙๒)<br>
  ๔ กระแส หมายถึงตัณหา (ขุ.ธ.อ. ๘/๙๒)<br>
  ๕ สภาวะที่ปัจจัยอะไรปรุงแต่งไม่ได้ หมายถึงนิพพาน (ขุ.ธ.อ. ๘/๙๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๕๒ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๓. มารวัตถุ<br>
  ๒. สัมพหุลภิกขุวัตถุ<br>
  เรื่องภิกษุหลายรูป<br>
  (พระผู้มีพระภาคตรัสพระคาถานี้แก่ภิกษุ ๓๐ รูป ดังนี้)<br>
  [๓๘๔] เมื่อใด พราหมณ์เป็นผู้ถึงฝั่งในธรรมทั้งสอง๑<br>
  เมื่อนั้น สังโยคะ๒ทั้งหมดของเขาผู้รู้อยู่<br>
  ย่อมถึงความตั้งอยู่ไม่ได้</p>
<p> ๓. มารวัตถุ<br>
  เรื่องมาร<br>
  (พระผู้มีพระภาคเมื่อตรัสพระคาถานี้แก่มารผู้ถามเรื่องฝั่ง ดังนี้)<br>
  [๓๘๕] ผู้ใดไม่มีฝั่งนี้๓ ไม่มีฝั่งโน้น๔ หรือไม่มีทั้งฝั่งนี้และฝั่งโน้น<br>
  เราเรียกผู้นั้นซึ่งปราศจากความกระวนกระวาย<br>
  ปลอดจากกิเลสแล้วว่า พราหมณ์<br><br>เชิงอรรถ :<br>
  ๑ ธรรมทั้งสอง หมายถึงสมถะ และวิปัสสนา (ขุ.ธ.อ. ๘/๙๓)<br>
  ๒ สังโยคะ หมายถึงโยคะ(สภาวะอันประกอบสัตว์ไว้ในภพ) มี ๔ คือ กาม ภพ ทิฏฐิ และอวิชชา
  (ขุ.ธ.อ.<br>
  ๘/๙๓) และดูความหมายของคำว่า “โยคะ” ใน ขุ.ธ.อ. ๒/๖๒, ขุ.ธ.อ. ๘/๑๐๙ ประกอบ<br>
  ๓ ไม่มีฝั่งนี้ หมายถึงไม่มีความยึดถืออายตนะภายใน ๖ (ตา หู จมูก ลิ้น กาย และใจ)
  ว่า “เรา” หรือ<br>
  “ของเรา” (ขุ.ธ.อ. ๘/๑๐๖)<br>
  ๔ ไม่มีฝั่งโน้น หมายถึงไม่มีความยึดถืออายตนะภายนอก ๖ (รูป เสียง กลิ่น รส โผฏฐัพพะ
  และ<br>
  ธรรมารมณ์) ว่า “เรา” หรือ “ของเรา” (ขุ.ธ.อ. ๘/๙๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๕๓ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๕. อานันทเถรวัตถุ<br>
  ๔. อัญญตรพราหมณวัตถุ<br>
  เรื่องพราหมณ์คนใดคนหนึ่ง<br>
  (พระผู้มีพระภาคเมื่อตรัสพระคาถานี้แก่พราหมณ์ผู้ถามเรื่องพราหมณ์ ดังนี้)<br>
  [๓๘๖] ผู้เพ่งพินิจ ปราศจากธุลี<br>
  อยู่ตามลำพัง ทำกิจเสร็จแล้ว หมดอาสวะ<br>
  บรรลุประโยชน์สูงสุด๑<br>
  เราเรียกว่า พราหมณ์</p>
<p> ๕. อานันทเถรวัตถุ<br>
  เรื่องพระอานนทเถระ<br>
  (พระผู้มีพระภาคตรัสพระคาถานี้แก่พระอานนทเถระ ดังนี้)<br>
  [๓๘๗] ดวงอาทิตย์ส่องสว่างเฉพาะกลางวัน<br>
  ดวงจันทร์ส่องสว่างเฉพาะกลางคืน<br>
  กษัตริย์ทรงเครื่องรบแล้ว จึงสง่างาม<br>
  พราหมณ์เพ่งพินิจ จึงสง่างาม<br>
  แต่พระพุทธเจ้าทรงสง่างามด้วยพระเดช๒<br>
  ตลอดทั้งกลางวันและกลางคืน<br><br>เชิงอรรถ :<br>
  ๑ ประโยชน์สูงสุด หมายถึงอรหัตตผล (ขุ.ธ.อ. ๘/๙๓)<br>
  ๒ พระเดช ในที่นี้หมายถึงเดช ๕ อย่าง คือ เดชแห่งศีล เดชแห่งคุณ เดชแห่งปัญญา
  เดชแห่งบุญ และ<br>
  เดชแห่งธรรม (ขุ.ธ.อ. ๘/๙๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๕๔ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๗. สารีปุตตเถรวัตถุ<br>
  ๖. อัญญตรปัพพชิตวัตถุ<br>
  เรื่องบรรพชิตรูปใดรูปหนึ่ง<br>
  (นักบวชนอกพระพุทธศาสนา ท่านหนึ่ง ถามพระผู้มีพระมีพระภาค เรื่องบรรพชิต<br>
  พระองค์จึงตรัสพระคาถา ดังนี้)<br>
  [๓๘๘] ผู้ที่ลอยบาปได้ เราเรียกว่า พราหมณ์<br>
  เพราะประพฤติสงบ๑ เราเรียกว่า สมณะ<br>
  ฉะนั้น ผู้ที่กำจัดมลทิน๒ของตนให้หมดไปได้<br>
  เราจึงเรียกว่า บรรพชิต</p>
<p> ๗. สารีปุตตเถรวัตถุ<br>
  เรื่องพระสารีบุตรเถระ<br>
  (พระผู้มีพระภาคทรงปรารภพระสารีบุตรซึ่งถูกพราหมณ์ทำร้าย จึงตรัสพระคาถา<br>
  นี้แก่ภิกษุทั้งหลาย ดังนี้)<br>
  [๓๘๙] พราหมณ์ไม่พึงทำร้ายพราหมณ์<br>
  ไม่พึงจองเวรพราหมณ์ผู้ทำร้ายนั้น<br>
  น่าตำหนิพราหมณ์ผู้ทำร้ายพราหมณ์<br>
  พราหมณ์ที่จองเวรตอบนั้น น่าตำหนิยิ่งกว่า<br>
  [๓๙๐] ข้อที่พราหมณ์ห้ามใจจากอารมณ์อันเป็นที่รัก๓ทั้งหลายได้<br>
  เป็นความประเสริฐไม่น้อยเลย<br>
  ใจที่มีความเบียดเบียน กลับจากวัตถุใด ๆ<br>
  ความทุกข์ก็ย่อมสงบระงับจากวัตถุนั้น ๆ<br><br>เชิงอรรถ :<br>
  ๑ ประพฤติสงบ หมายถึงประพฤติปฏิบัติให้อกุศลธรรมทั้งหมดสงบ (ขุ.ธ.อ. ๘/๙๗)<br>
  ๒ มลทิน หมายถึงกิเลสมีราคะ เป็นต้น (ขุ.ธ.อ. ๘/๙๗)<br>
  ๓ อารมณ์อันเป็นที่รัก หมายถึงการเกิดขึ้นแห่งความโกรธของผู้มักโกรธ (ขุ.ธ.อ.
  ๘/๙๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๕๕ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๑๐. ชฏิลพราหมณวัตถุ<br>
  ๘. มหาปชาปตีโคตมีวัตถุ<br>
  เรื่องพระนางมหาปชาบดีโคตมี<br>
  (พระผู้มีพระภาคตรัสพระคาถานี้แก่ภิกษุณีทั้งหลาย ดังนี้)<br>
  [๓๙๑] ผู้ไม่มีกรรมชั่ว๑ทางกาย วาจา และใจ<br>
  สำรวมระวังได้ครบทั้ง ๓ ทวาร<br>
  เราเรียกว่า พราหมณ์</p>
<p> ๙. สารีปุตตเถรวัตถุ<br>
  เรื่องพระสารีบุตรเถระ<br>
  (พระผู้มีพระภาคทรงปรารภพระสารีบุตร นอบน้อมทิศที่พระอัสสชิเถระอยู่ จึงตรัส<br>
  พระคาถานี้แก่ภิกษุทั้งหลาย ดังนี้)<br>
  [๓๙๒] บุคคลรู้แจ้งธรรมที่พระสัมมาสัมพุทธเจ้าทรงแสดงแล้ว<br>
  จากอาจารย์ใด<br>
  ควรนอบน้อมอาจารย์นั้นโดยเคารพ<br>
  เหมือนพราหมณ์๒นอบน้อมไฟที่บูชา ฉะนั้น</p>
<p> ๑๐. ชฏิลพราหมณวัตถุ<br>
  เรื่องพราหมณ์ชฎิล<br>
  (พระผู้มีพระภาคตรัสพระคาถานี้แก่พราหมณ์ชฎิลผู้ถามเรื่องพราหมณ์ ดังนี้)<br>
  [๓๙๓] คนเป็นพราหมณ์ ไม่ใช่เพราะเกล้าชฎา<br>
  ไม่ใช่เพราะโคตร ไม่ใช่เพราะชาติกำเนิด<br>
  แต่สัจจะ๓และธรรม๔มีอยู่ในผู้ใด<br>
  ผู้นั้น เป็นผู้สะอาด และผู้นั้น เป็นพราหมณ์<br><br>เชิงอรรถ :<br>
  ๑ กรรมชั่ว หมายถึงกรรมที่มีโทษ มีทุกข์เป็นกำไร นำสัตว์ให้ตกไปในอบาย (ขุ.ธ.อ.
  ๘/๑๐๐)<br>
  ๒ พราหมณ์ ในที่นี้หมายถึงพราหมณ์โดยชาติกำเนิด (ขุ.ธ.อ. ๘/๑๐๒)<br>
  ๓ สัจจะ หมายถึงสัจญาณอันหยั่งรู้สัจจะ ๔ โดยอาการ ๑๖ (ขุ.ธ.อ. ๘/๑๐๓)<br>
  ๔ ธรรม หมายถึงโลกุตตรธรรม ๙ (ขุ.ธ.อ. ๘/๑๐๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๕๖ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๑๒. กิสาโคตมีวัตถุ<br>
  ๑๑. กุหกพราหมณวัตถุ<br>
  เรื่องพราหมณ์โกหก<br>
  (พระผู้มีพระภาคทรงปรารภพราหมณ์โกหกมีวัตรดังค้างคาว ตรัสพระคาถานี้<br>
  แก่ภิกษุทั้งหลาย ดังนี้)<br>
  [๓๙๔] เจ้าคนมีปัญญาทราม การเกล้าชฎา การครองหนังเสือ<br>
  จะมีประโยชน์อะไรสำหรับเจ้า<br>
  ภายนอกของเจ้าเปล่งปลั่งเกลี้ยงเกลา<br>
  แต่ภายในของเจ้ารกรุงรัง๑</p>
<p> ๑๒. กิสาโคตมีวัตถุ<br>
  เรื่องนางกิสาโคตมี<br>
  (พระผู้มีพระภาคทรงปรารภนางกิสาโคตมีจึงตรัสพระคาถานี้แก่ท้าวสักกะจอมเทพ<br>
  ดังนี้)<br>
  [๓๙๕] ผู้นุ่งห่มผ้าบังสุกุล<br>
  ซูบผอม มีเส้นเอ็นปรากฏทั่วร่าง<br>
  เพ่งพินิจอยู่ในป่าผู้เดียว<br>
  เราเรียกว่า พราหมณ์<br><br>เชิงอรรถ :<br>
  ๑ รกรุงรัง หมายถึงรกรุงรังด้วยกิเลสมีราคะเป็นต้น (ขุ.ธ.อ. ๘/๑๑/๑๐๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๕๗ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๑๔. อุคคเสนวัตถุ<br>
  ๑๓. อัญญตรพราหมณวัตถุ<br>
  เรื่องพราหมณ์คนใดคนหนึ่ง<br>
  (พระผู้มีพระภาคตรัสพระคาถานี้แก่พราหมณ์คนหนึ่ง ดังนี้)<br>
  [๓๙๖] เราไม่เรียกบุคคลผู้ถือกำเนิด<br>
  เกิดในครรภ์มารดาว่า พราหมณ์<br>
  ถ้าเขายังมีกิเลสเครื่องกังวลอยู่<br>
  เขาเป็นเพียงผู้ชื่อว่า โภวาที๑เท่านั้น<br>
  เราเรียกผู้หมดกิเลสเครื่องกังวล<br>
  หมดความยึดมั่นถือมั่นเท่านั้นว่า พราหมณ์๒</p>
<p> ๑๔. อุคคเสนวัตถุ<br>
  เรื่องนายอุคคเสน<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๙๗] ผู้ตัดสังโยชน์ได้หมดสิ้น ไม่สะดุ้ง๓<br>
  ผู้ล่วงพ้นกิเลสเครื่องข้อง๔ได้<br>
  ผู้ปราศจากโยคะ๕<br>
  เราเรียกว่า พราหมณ์<br><br>เชิงอรรถ :<br>
  ๑ โภวาที หมายถึงบุคคลผู้มีปกติเที่ยวร้องเรียกตนเองว่า “เป็นผู้เจริญ” (ขุ.ธ.อ.
  ๘/๑๐๘)<br>
  ๒ ม.ม. (แปล) ๑๓/๔๕๗/๕๗๗<br>
  ๓ ไม่สะดุ้ง หมายถึงไม่สะดุ้งหวาดกลัวเพราะตัณหา (ขุ.ธ.อ. ๘/๑๐๙)<br>
  ๔ ดูเชิงอรรถที่ ๑ หน้า ๑๔๙ ในเล่มนี้<br>
  ๕ ดูเชิงอรรถที่ ๖ หน้า ๓๑ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๕๘ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๑๗. สารีปุตตเถรวัตถุ<br>
  ๑๕. เทวพราหมณวัตถุ<br>
  เรื่องพราหมณ์ ๒ คน<br>
  (พระผู้มีพระภาคตรัสพระคาถานี้แก่ภิกษุประมาณ ๕๐๐ รูป ดังนี้)<br>
  [๓๙๘] ผู้ตัดชะเนาะ เชือกหนัง และเงื่อน๑<br>
  พร้อมทั้งสายรัดได้ ถอดลิ่มสลัก๒เป็นผู้ตรัสรู้แล้ว<br>
  เราเรียกว่า พราหมณ์</p>
<p> ๑๖. อักโกสกภารทวาชวัตถุ<br>
  เรื่องอักโกสกภารทวาชพราหมณ์<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๓๙๙] ผู้ไม่ประทุษร้าย อดกลั้นคำด่า<br>
  การฆ่า และการจองจำได้<br>
  มีขันติเป็นพลัง มีขันติเป็นกำลังพล<br>
  เราเรียกว่า พราหมณ์</p>
<p> ๑๗. สารีปุตตเถรวัตถุ<br>
  เรื่องพระสารีบุตรเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๐๐] ผู้ไม่มักโกรธ มีศีล มีวัตร<br>
  ไม่มีตัณหาเครื่องฟูขึ้น ฝึกตนได้แล้ว<br>
  มีสรีระเป็นร่างกายสุดท้าย<br>
  เราเรียกว่า พราหมณ์<br><br>เชิงอรรถ :<br>
  ๑ ชะเนาะ หมายถึงความโกรธ เชือกหนัง หมายถึงตัณหา เงื่อน หมายถึงทิฏฐิ ๖๒ (ขุ.ธ.อ.
  ๘/๑๑๐)<br>
  ๒ สายรัด หมายถึงอนุสัยกิเลส ลิ่มสลัก หมายถึงอวิชชา (ขุ.ธ.อ. ๘/๑๑๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๕๙ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๒๐. เขมาภิกขุนีวัตถุ<br>
  ๑๘. อุปปลวัณณาเถรีวัตถุ<br>
  เรื่องพระอุบลวัณณาเถรี<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๐๑] ผู้ใดไม่ติดในกามทั้งหลาย<br>
  เหมือนน้ำไม่ติดอยู่บนใบบัว<br>
  เหมือนเมล็ดพันธุ์ผักกาดไม่ติดอยู่บนปลายเหล็กแหลม<br>
  เราเรียกผู้นั้นว่า พราหมณ์</p>
<p> ๑๙. อัญญตรพราหมณวัตถุ<br>
  เรื่องพราหมณ์คนใดคนหนึ่ง<br>
  (พระผู้มีพระภาคตรัสพระคาถานี้แก่พราหมณ์คนหนึ่ง ดังนี้)<br>
  [๔๐๒] ผู้ใดในศาสนานี้ รู้ชัดความสิ้นทุกข์ของตน<br>
  ปลงภาระได้แล้ว ปราศจากโยคะ<br>
  เราเรียกผู้นั้นว่า พราหมณ์</p>
<p> ๒๐. เขมาภิกขุนีวัตถุ<br>
  เรื่องพระเขมาภิกษุณี<br>
  (พระผู้มีพระภาคตรัสพระคาถานี้แก่ท้าวสักกะจอมเทพและเทวดาทั้งหลาย<br>
  ดังนี้)<br>
  [๔๐๓] ผู้มีปัญญาลึกซึ้ง เป็นปราชญ์<br>
  ฉลาดในทางและมิใช่ทาง๑ บรรลุประโยชน์สูงสุด<br>
  เราเรียกว่า พราหมณ์<br><br>เชิงอรรถ :<br>
  ๑ ฉลาดในทางและมิใช่ทาง หมายถึงรู้ว่าธรรมนี้เป็นทางไปทุคติ ธรรมนี้เป็นทางไปสุคติ
  ธรรมนี้เป็นทาง<br>
  ไปนิพพาน และรู้ว่าธรรมนี้มิใช่ทาง (ขุ.ธ.อ. ๘/๑๑๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๖๐ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๒๓. สามเณรวัตถุ<br>
  ๒๑. ปัพภารวาสีติสสเถรวัตถุ<br>
  เรื่องพระติสสเถระผู้อยู่ที่เงื้อมเขา<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๐๔] ผู้ไม่คลุกคลี๑กับคน ๒ จำพวก<br>
  คือ คฤหัสถ์ และบรรพชิต<br>
  ไม่มีความอาลัยเที่ยวไป มีความปรารถนาน้อย<br>
  เราเรียกว่า พราหมณ์</p>
<p> ๒๒. อัญญตรภิกขุวัตถุ<br>
  เรื่องภิกษุรูปใดรูปหนึ่ง<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๐๕] ผู้ใดละวางโทษทัณฑ์ในสัตว์ทั้งหลาย<br>
  ไม่ว่าจะเป็นสัตว์ที่ยังหวาดสะดุ้ง๒และสัตว์ที่มั่นคง๓<br>
  ไม่ฆ่าเอง ไม่ใช้ให้คนอื่นฆ่า<br>
  เราเรียกผู้นั้นว่า พราหมณ์</p>
<p> ๒๓. สามเณรวัตถุ<br>
  เรื่องสามเณร<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๐๖] ผู้ไม่มุ่งร้ายในหมู่คนผู้มุ่งร้าย<br>
  ผู้สงบในหมู่คนผู้ชอบหาเรื่องใส่ตน<br>
  ผู้ไม่ถือมั่นในหมู่คนผู้ถือมั่น<br>
  เราเรียกว่า พราหมณ์<br><br>เชิงอรรถ :<br>
  ๑ คลุกคลี ในที่นี้หมายถึงการคลุกคลีทางกายคือการเห็น การฟัง การเจรจาปราศรัย
  การร่วมกิน ร่วมดื่ม<br>
  (ขุ.ธ.อ. ๘/๑๒๐)<br>
  ๒ สัตว์ที่ยังหวาดสะดุ้ง หมายถึงสัตว์ที่ยังมีตัณหา (ขุ.ธ.อ. ๘/๑๒๑)<br>
  ๓ สัตว์ที่มั่นคง หมายถึงสัตว์ที่หมดตัณหา (ขุ.ธ.อ. ๘/๑๒๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๖๑ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๒๖. อัญญตรภิกขุวัตถุ<br>
  ๒๔. มหาปันถกเถรวัตถุ<br>
  เรื่องพระมหาปันถกเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๐๗] ผู้ใดทำราคะ โทสะ โมหะ มานะ และมักขะให้ตกไป๑<br>
  เหมือนเมล็ดพันธุ์ผักกาดตกไปจากปลายเหล็กแหลม<br>
  เราเรียกผู้นั้นว่า พราหมณ์</p>
<p> ๒๕. ปิลินทวัจฉเถรวัตถุ<br>
  เรื่องพระปิลินทวัจฉเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๐๘] ผู้กล่าวคำที่ไม่หยาบคาย สื่อความหมายได้<br>
  เป็นคำจริง ไม่เป็นเหตุให้ใครๆ ขัดเคือง<br>
  เราเรียกว่า พราหมณ์</p>
<p> ๒๖. อัญญตรภิกขุวัตถุ<br>
  เรื่องภิกษุรูปใดรูปหนึ่ง<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๐๙] ผู้ใดในโลกนี้ ไม่ถือเอาสิ่งของที่เขามิได้ให้<br>
  ไม่ว่ายาวหรือสั้น เล็กหรือใหญ่ งามหรือไม่งาม<br>
  เราเรียกผู้นั้นว่า พราหมณ์<br><br>เชิงอรรถ :<br>
  ๑ ตกไป หมายถึงไม่ให้ตั้งอยู่ในใจ (ขุ.ธ.อ. ๘/๑๒๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๖๒ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๒๙. เรวตเถรวัตถุ<br>
  ๒๗. สารีปุตตเถรวัตถุ<br>
  เรื่องพระสารีบุตรเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๑๐] ผู้ใดไม่มีความหวัง๑ในโลกนี้และโลกหน้า<br>
  ปราศจากความหวัง ปราศจากโยคะ<br>
  เราเรียกผู้นั้นว่า พราหมณ์</p>
<p> ๒๘. มหาโมคคัลลานวัตถุ<br>
  เรื่องพระมหาโมคคัลลานะ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๑๑] ผู้ใดไม่มีความอาลัย๒ หมดความสงสัยเพราะรู้ชัด<br>
  หยั่งลงสู่อมตะ๓ บรรลุแล้ว<br>
  เราเรียกผู้นั้นว่า พราหมณ์</p>
<p> ๒๙. เรวตเถรวัตถุ<br>
  เรื่องพระเรวตเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๑๒] ผู้ใดในโลกนี้ ละบุญและบาปทั้งสองได้<br>
  พ้นจากกิเลสเครื่องข้องได้ ไม่เศร้าโศก<br>
  ปราศจากกิเลสดุจธุลี เป็นผู้บริสุทธิ์<br>
  เราเรียกผู้นั้นว่า พราหมณ์<br><br>เชิงอรรถ :<br>
  ๑ ความหวัง (อาสา) หมายถึงตัณหา (ขุ.ธ.อ. ๘/๑๓๐)<br>
  ๒ อาลัย ในที่นี้หมายถึงตัณหา (ขุ.ธ.อ. ๘/๑๓๐)<br>
  ๓ ดูเชิงอรรถที่ ๒ หน้า ๓๑ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๖๓ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๓๑. สีวลิเถรวัตถุ<br>
  ๓๐. จันทาภเถรวัตถุ<br>
  เรื่องพระจันทาภเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๑๓] ผู้บริสุทธิ์ดุจจันทร์แจ่ม<br>
  มีจิตผ่องใส ไม่ขุ่นมัว๑ เป็นผู้สิ้นความเพลิดเพลินในภพ๒<br>
  เราเรียกว่า พราหมณ์</p>
<p> ๓๑. สีวลิเถรวัตถุ<br>
  เรื่องพระสีวลีเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๑๔] ผู้ใดก้าวพ้นทางอ้อม๓ ทางหล่ม๔<br>
  สงสาร๕และโมหะได้แล้ว<br>
  ข้ามไปถึงฝั่งแล้ว เจริญฌาน<br>
  ไม่หวั่นไหว หมดความสงสัย<br>
  ดับเย็น เพราะไม่ถือมั่น<br>
  เราเรียกผู้นั้นว่า พราหมณ์<br><br>เชิงอรรถ :<br>
  ๑ ไม่ขุ่นมัว หมายถึงปราศจากมลทินคือกิเลส (ขุ.ธ.อ. ๘/๑๓๕)<br>
  ๒ ความเพลิดเพลินในภพ หมายถึงตัณหาในภพทั้ง ๓ (กามภพ รูปภพ อรูปภพ) (ขุ.ธ.อ. ๘/๑๓๕)<br>
  ๓ ทางอ้อม หมายถึงราคะ<br>
  ๔ ทางหล่ม หมายถึงกิเลส (ขุ.ธ.อ. ๘/๑๓๕)<br>
  ๕ สงสาร หมายถึงสังสารวัฏ (การเวียนว่ายตายเกิด) (ขุ.ธ.อ. ๘/๑๓๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๖๔ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๓๔. โชติกเถรวัตถุ<br>
  ๓๒. สุนทรสมุททเถรวัตถุ<br>
  เรื่องพระสุนทรสมุทรเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๑๕] ผู้ใดในโลกนี้ ละกามได้แล้ว<br>
  ออกบวชเป็นบรรพชิต<br>
  เป็นผู้สิ้นกามและภพ<br>
  เราเรียกผู้นั้นว่า พราหมณ์</p>
<p> ๓๓. ชฏิลวัตถุ<br>
  เรื่องพระชฎิลเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๑๖] ผู้ใดในโลกนี้ ละตัณหาได้ขาด<br>
  ออกบวชเป็นบรรพชิต<br>
  เป็นผู้สิ้นตัณหาและภพ<br>
  เราเรียกผู้นั้นว่า พราหมณ์</p>
<p> ๓๔. โชติกเถรวัตถุ<br>
  เรื่องพระโชติกเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๑๖] ผู้ใดในโลกนี้ ละตัณหาได้ขาด<br>
  ออกบวชเป็นบรรพชิต<br>
  เป็นผู้สิ้นตัณหาและภพ<br>
  เราเรียกผู้นั้นว่า พราหมณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๖๕ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๓๖. ทุติยนฏปุพพกเถรวัตถุ<br>
  ๓๕. ปฐมนฏปุพพกเถรวัตถุ<br>
  เรื่องพระเถระผู้เคยเป็นนักฟ้อนรูปที่ ๑<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๑๗] ผู้ละกิเลสเครื่องประกอบอันเป็นของมนุษย์ได้๑<br>
  ล่วงพ้นกิเลสเครื่องประกอบอันเป็นทิพย์ได้แล้ว<br>
  เป็นผู้ปราศจากโยคะ๒ทั้งปวง<br>
  เราเรียกผู้นั้นว่า พราหมณ์</p>
<p> ๓๖. ทุติยนฏปุพพกเถรวัตถุ<br>
  เรื่องพระเถระผู้เคยเป็นนักฟ้อนรูปที่ ๒<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๑๘] ผู้ละทั้งความยินดี๓และความไม่ยินดี๔<br>
  เป็นผู้เยือกเย็น หมดอุปธิกิเลส<br>
  ครอบงำโลกทั้งหมด๕ เป็นผู้แกล้วกล้า<br>
  เราเรียกว่า พราหมณ์<br><br>เชิงอรรถ :<br>
  ๑ กิเลสเครื่องประกอบอันเป็นของมนุษย์ หมายถึงอายุและกามคุณ ๕ (รูป เสียง กลิ่น
  รส โผฏฐัพพะ)<br>
  อันเป็นของมนุษย์ (ขุ.ธ.อ. ๘/๑๖๔)<br>
  ๒ ดูเชิงอรรถที่ ๖ หน้า ๓๑ ในเล่มนี้<br>
  ๓ ความยินดี หมายถึงความยินดีในกามคุณ ๕ (ขุ.ธ.อ. ๘/๑๖๕)<br>
  ๔ ความไม่ยินดี หมายถึงความระอาในการอยู่ป่า (ขุ.ธ.อ. ๘/๑๖๕)<br>
  ๕ ครอบงำโลกทั้งหมด หมายถึงครอบงำโลกคือขันธ์ ๕ (ขุ.ธ.อ. ๘/๑๖๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๖๖ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๓๘. ธัมมทินนาเถรีวัตถุ<br>
  ๓๗. วังคีสเถรวัตถุ<br>
  เรื่องพระวังคีสเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๑๙] ผู้ใดรู้การจุติและการอุบัติ<br>
  ของสัตว์ทั้งหลายโดยประการทั้งปวง<br>
  เราเรียกผู้นั้น ซึ่งเป็นผู้ไม่ติดข้อง<br>
  ไปดีแล้ว และตรัสรู้แล้วว่า พราหมณ์<br>
  [๔๒๐] ผู้ใดมีคติที่เทวดา คนธรรพ์ และมนุษย์ ก็รู้ไม่ได้<br>
  เราเรียกผู้นั้นซึ่งเป็นอรหันตขีณาสพว่า พราหมณ์</p>
<p> ๓๘. ธัมมทินนาเถรีวัตถุ<br>
  เรื่องพระธัมมทินนาเถรี<br>
  (พระผู้มีพระภาคตรัสพระคาถานี้แก่วิสาขอุบาสก อดีตสามีของพระธัมมทินนาเถรี <br>
  ดังนี้)<br>
  [๔๒๑] ผู้ใดไม่มีกิเลสเครื่องกังวล๑<br>
  ทั้งในอดีต ปัจจุบัน และอนาคต<br>
  เราเรียกผู้นั้นซึ่งเป็นผู้ไม่มีกิเลสเครื่องกังวล<br>
  หมดความยึดมั่นถือมั่นว่า พราหมณ์<br><br>เชิงอรรถ :<br>
  ๑ กิเลสเครื่องกังวล หมายถึงความถือมั่นด้วยอำนาจตัณหา (ขุ.ธ.อ. ๘/๑๘๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๖๗ }</span></p><hr><p>
  พระสุตตันตปิฎก ขุททกนิกาย ธรรมบท ๒๖. พราหมณวรรค ๔๐. เทวหิตพราหมณวัตถุ<br>
  ๓๙. อังคุลิมาลเถรวัตถุ<br>
  เรื่องพระองคุลิมาลเถระ<br>
  (พระผู้มีพระภาคตรัสพระคาถานี้แก่ภิกษุทั้งหลาย ดังนี้)<br>
  [๔๒๒] ผู้องอาจ ผู้ประเสริฐ ผู้แกล้วกล้า<br>
  ผู้แสวงหาคุณอันยิ่งใหญ่ ผู้ชำนะแล้ว<br>
  ผู้ไม่หวั่นไหว ผู้ชำระแล้ว และตรัสรู้แล้ว<br>
  เราเรียกว่า พราหมณ์</p>
<p> ๔๐. เทวหิตพราหมณวัตถุ<br>
  เรื่องเทวหิตพราหมณ์<br>
  (พระผู้มีพระภาคตรัสพระคาถานี้แก่เทวหิตพราหมณ์ ดังนี้)<br>
  [๔๒๓] ผู้ใดระลึกอดีตชาติได้๑ เห็นสวรรค์และอบาย<br>
  บรรลุภาวะที่สิ้นสุดการเกิด๒<br>
  หมดภารกิจ๓เพราะรู้ยิ่ง เป็นมุนี<br>
  เป็นผู้อยู่จบพรหมจรรย์แล้ว<br>
  เราเรียกผู้นั้นว่า พราหมณ์<br>
  พราหมณวรรคที่ ๒๖ จบ<br><br>เชิงอรรถ :<br>
  ๑ ระลึกอดีตชาติได้ หมายถึงมีทิพยจักษุญาณเห็นสวรรค์ ๒๖ ชั้น และอบายภูมิ ๔ เป็นต้น
  (ขุ.ธ.อ. ๘/๑๙๑)<br>
  ๒ ภาวะที่สิ้นสุดการเกิด หมายถึงอรหัตตผล (ขุ.ธ.อ. ๘/๑๙๑)<br>
  ๓ หมดภารกิจ หมายถึงหมดหน้าที่กำหนดรู้(ปริญญากิจ) หมดหน้าที่ละ(ปหานกิจ) และหมดหน้าที่ทำ<br>
  ให้แจ้ง(สัจฉิกิริยากิจ) (ขุ.ธ.อ. ๘/๑๙๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๖๘ }</span></p><hr><p>
  พระสุตตันตปิฎก ขุททกนิกาย ธรรมบท รวมวรรคในธรรมบท<br>
  รวมวรรคในธรรมบท<br>
  <br>
   ๑. ยมกวรรค   ๒. อัปปมาทวรรค <br>
   ๓. จิตตวรรค  ๔. ปุปผวรรค<br>
   ๕. พาลวรรค  ๖. ปัณฑิตวรรค<br>
   ๗. อรหันตวรรค  ๘. สหัสสวรรค<br>
   ๙. ปาปวรรค ๑๐. ทัณฑวรรค<br>
   ๑๑. ชราวรรค ๑๒. อัตตวรรค<br>
   ๑๓. โลกวรรค ๑๔. พุทธวรรค<br>
   ๑๕. สุขวรรค ๑๖. ปิยวรรค<br>
   ๑๗. โกธวรรค ๑๘. มลวรรค<br>
   ๑๙. ธัมมัฏฐวรรค ๒๐. มัคควรรค<br>
   ๒๑. ปกิณณกวรรค ๒๒. นิรยวรรค<br>
   ๒๓. นาควรรค ๒๔. ตัณหาวรรค<br>
   ๒๕. ภิกขุวรรค ๒๖. พราหมณวรรค<br>
  <br>
  รวมเป็น ๒๖ วรรค อันพระพุทธเจ้าผู้เป็นเผ่าพันธุ์แห่งพระอาทิตย์ ทรงแสดง<br>
  ไว้แล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๖๙ }</span></p><hr><p>
  พระสุตตันตปิฎก ขุททกนิกาย ธรรมบท รวมพระคาถาในธรรมบท<br>
  รวมพระคาถาในธรรมบท<br>
  <br>
   ยมกวรรค มี ๒๐ คาถา  อัปปมาทวรรค  มี ๑๒ คาถา<br>
   จิตตวรรค มี ๑๑ คาถา ปุปผวรรค มี ๑๖ คาถา<br>
   พาลวรรค มี ๑๖ คาถา ปัณฑิตวรรค มี ๑๔ คาถา<br>
   อรหันตวรรค มี ๑๐ คาถา สหัสสวรรค มี ๑๖ คาถา<br>
   ปาปวรรค มี ๑๓ คาถา ทัณฑวรรค มี ๑๗ คาถา<br>
   ชราวรรค มี ๑๑ คาถา อัตตวรรค มี ๑๐ คาถา<br>
   โลกวรรค มี ๑๒ คาถา พุทธวรรค มี ๑๘ คาถา<br>
   สุขวรรค มี ๑๒ คาถา ปิยวรรค มี ๑๒ คาถา<br>
   โกธวรรค มี ๑๔ คาถา มลวรรค มี ๒๑ คาถา<br>
   ธัมมัฏฐวรรค มี ๑๗ คาถา มัคควรรค มี ๑๗ คาถา<br>
   ปกิณณกวรรค  มี ๑๖ คาถา  นิรยวรรค มี ๑๔ คาถา<br>
   นาควรรค มี ๑๔ คาถา ตัณหาวรรค มี ๒๖ คาถา<br>
   ภิกขุวรรค มี ๒๓ คาถา พราหมณวรรค มี ๔๑ คาถา<br>
  <br>
  รวมพระคาถาทั้งหมดที่พระพุทธเจ้าผู้เป็นเผ่าพันธุ์แห่งพระอาทิตย์ ทรงแสดงไว้<br>
  ในนิบาต ในธรรมบทนี้ ๔๒๓ พระคาถา<br>
  ธรรมบท จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๗๐ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๑. ปฐมโพธิสูตร<br>
  พระสุตตันตปิฎก<br>
  ขุททกนิกาย ขุททกปาฐะ<br>
  _____________<br>
  ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น</p>
<p> ๑. โพธิวรรค<br>
  ว่าด้วยการถึงพระรัตนตรัยเป็นสรณะ๑<br>
  ๑. ปฐมโพธิสูตร๑<br>
  ว่าด้วยเหตุการณ์แรกตรัสรู้ สูตรที่ ๑<br>
  [๑] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาค เมื่อแรกตรัสรู้ ประทับอยู่ ณ ควงต้นโพธิพฤกษ์<br>
  ใกล้ฝั่งแม่น้ำเนรัญชรา เขตตำบลอุรุเวลา สมัยนั้น พระผู้มีพระภาคได้ประทับนั่ง<br>
  โดยบัลลังก์เดียว๒ เสวยวิมุตติสุขอยู่เป็นเวลา ๗ วัน ครั้นล่วงไป ๗ วัน พระผู้มี<br>
  พระภาคทรงออกจากสมาธินั้นแล้ว ทรงพิจารณาปฏิจจสมุปบาท(ธรรมที่อาศัยกัน<br>
  เกิดขึ้น) โดยอนุโลมอย่างละเอียด ตลอดปฐมยามแห่งราตรีว่า</p>
<p> ปฏิจจสมุปบาทโดยอนุโลม<br>
  เมื่อสิ่งนี้มี สิ่งนี้จึงมี เพราะสิ่งนี้เกิดขึ้น สิ่งนี้จึงเกิดขึ้น คือ<br>
  <br>
  เพราะอวิชชาเป็นปัจจัย  สังขารจึงมี <br>
  เพราะสังขารเป็นปัจจัย วิญญาณจึงมี<br>
  เพราะวิญญาณเป็นปัจจัย นามรูปจึงมี<br>
  <br><br>เชิงอรรถ :<br>
  ๑ ดูเทียบ วิ.ม. (แปล) ๔/๑-๔/๑-๗<br>
  ๒ นั่งโดยบัลลังก์เดียว หมายถึงนั่งขัดสมาธิโดยไม่ลุกขึ้นเลยตลอด ๗ วัน (วิ.อ.
  ๓/๑/๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๗๑ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๑. ปฐมโพธิสูตร<br>
  <br>
  เพราะนามรูปเป็นปัจจัย  สฬายตนะจึงมี<br>
  เพราะสฬายตนะเป็นปัจจัย ผัสสะจึงมี<br>
  เพราะผัสสะเป็นปัจจัย เวทนาจึงมี<br>
  เพราะเวทนาเป็นปัจจัย ตัณหาจึงมี<br>
  เพราะตัณหาเป็นปัจจัย อุปาทานจึงมี<br>
  เพราะอุปาทานเป็นปัจจัย ภพจึงมี<br>
  เพราะภพเป็นปัจจัย ชาติจึงมี<br>
  เพราะชาติเป็นปัจจัย ชรา มรณะ โสกะ ปริเทวะ <br>
   ทุกข์ โทมนัส อุปายาสจึงมี<br>
  <br>
  กองทุกข์ทั้งมวลนี้ มีการเกิดขึ้นด้วยอาการอย่างนี้<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า</p>
<p> พุทธอุทาน๑<br>
  เมื่อใดแล ธรรมทั้งหลาย๒ ปรากฏแก่พราหมณ์๓<br>
  ผู้มีความเพียร เพ่งอยู่<br>
  เมื่อนั้น ความสงสัยทั้งปวงของพราหมณ์นั้นย่อมสิ้นไป<br>
  เพราะได้รู้ธรรมพร้อมทั้งเหตุ๔<br>
  ปฐมโพธิสูตรที่ ๑ จบ<br><br>เชิงอรรถ :<br>
  ๑ พุทธอุทานนี้ ทรงเปล่งแสดงการเกิดขึ้นแห่งญาณที่ประกอบด้วยโสมนัส แสดงอานุภาพแห่งการรู้เหตุและธรรม<br>
  ที่เกิดขึ้นจากเหตุด้วยอำนาจพิจารณาปัจจยาการ หรือปฏิจจสมุปบาท (วิ.อ. ๓/๓/๖,
  ขุ.อุ.อ. ๓/๔๕-๕๒)<br>
  ๒ ธรรมทั้งหลาย หมายถึงโพธิปักขิยธรรมที่ให้สำเร็จการตรัสรู้ปัจจยาการ หรือปฏิจจสมุปบาท
  โดยอนุโลม<br>
  (ขุ.อุ.อ. ๑/๔๖)<br>
  ๓ พราหมณ์ ในที่นี้หมายถึงพระขีณาสพผู้ลอยบาปได้แล้ว (ขุ.อุ.อ. ๑/๔๖)<br>
  ๔ รู้ธรรมพร้อมทั้งเหตุ หมายถึงรู้กองทุกข์ และรู้เหตุแห่งทุกข์ (ขุ.อุ.อ. ๑/๔๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๗๒ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๒. ทุติยโพธิสูตร<br>
  ๒. ทุติยโพธิสูตร<br>
  ว่าด้วยเหตุการณ์แรกตรัสรู้ สูตรที่ ๒<br>
  [๒] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาค เมื่อแรกตรัสรู้ ประทับอยู่ ณ ควงต้นโพธิพฤกษ์<br>
  ใกล้ฝั่งแม่น้ำเนรัญชรา เขตตำบลอุรุเวลา สมัยนั้น พระผู้มีพระภาคได้ประทับนั่ง<br>
  โดยบัลลังก์เดียว เสวยวิมุตติสุขอยู่เป็นเวลา ๗ วัน ครั้นล่วงไป ๗ วัน พระผู้มี<br>
  พระภาคทรงออกจากสมาธินั้นแล้ว ทรงพิจารณาปฏิจจสมุปบาท โดยปฏิโลม<br>
  อย่างละเอียด ตลอดมัชฌิมยามแห่งราตรีว่า</p>
<p> ปฏิจจสมุปบาทโดยปฏิโลม<br>
  เพราะเมื่อสิ่งนี้ไม่มี สิ่งนี้จึงไม่มี เพราะสิ่งนี้ดับ สิ่งนี้จึงดับ คือ<br>
  <br>
  เพราะอวิชชาดับ  สังขารจึงดับ<br>
  เพราะสังขารดับ วิญญาณจึงดับ<br>
  เพราะวิญญาณดับ นามรูปจึงดับ<br>
  เพราะนามรูปดับ สฬายตนะจึงดับ<br>
  เพราะสฬายตนะดับ ผัสสะจึงดับ<br>
  เพราะผัสสะดับ เวทนาจึงดับ<br>
  เพราะเวทนาดับ ตัณหาจึงดับ<br>
  เพราะตัณหาดับ อุปาทานจึงดับ<br>
  เพราะอุปาทานดับ ภพจึงดับ<br>
  เพราะภพดับ ชาติจึงดับ<br>
  เพราะชาติดับ ชรา มรณะ โสกะ ปริเทวะ<br>
   ทุกข์ โทมนัส อุปายาส จึงดับ<br>
  <br>
  กองทุกข์ทั้งมวลนี้ มีการดับด้วยอาการอย่างนี้<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๗๓ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๓. ตติยโพธิสูตร<br>
  พุทธอุทาน๑<br>
  เมื่อใดแล ธรรมทั้งหลายปรากฏแก่พราหมณ์<br>
  ผู้มีความเพียร เพ่งอยู่<br>
  เมื่อนั้น ความสงสัยทั้งปวงของพราหมณ์นั้นย่อมสิ้นไป<br>
  เพราะได้รู้ความสิ้นไปแห่งปัจจัยทั้งหลาย<br>
  ทุติยโพธิสูตรที่ ๒ จบ</p>
<p> ๓. ตติยโพธิสูตร<br>
  ว่าด้วยเหตุการณ์แรกตรัสรู้ สูตรที่ ๓<br>
  [๓] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาค เมื่อแรกตรัสรู้ ประทับอยู่ ณ ควงต้นโพธิพฤกษ์<br>
  ใกล้ฝั่งแม่น้ำเนรัญชรา เขตตำบลอุรุเวลา สมัยนั้น พระผู้มีพระภาคประทับนั่งโดย<br>
  บัลลังก์เดียว เสวยวิมุตติสุขอยู่เป็นเวลา ๗ วัน ครั้นล่วงไป ๗ วัน พระผู้มีพระภาค<br>
  ทรงออกจากสมาธินั้นแล้ว ทรงพิจารณาปฏิจจสมุปบาทโดยอนุโลมและปฏิโลมอย่าง<br>
  ละเอียด ตลอดปัจฉิมยามแห่งราตรีว่า</p>
<p> ปฏิจจสมุปบาทโดยอนุโลม<br>
  เมื่อสิ่งนี้มี สิ่งนี้จึงมี เพราะสิ่งนี้เกิดขึ้น สิ่งนี้จึงเกิดขึ้น<br>
  เพราะเมื่อสิ่งนี้ไม่มี สิ่งนี้จึงไม่มี เพราะสิ่งนี้ดับ สิ่งนี้จึงดับ คือ<br>
  <br>
  เพราะอวิชชาเป็นปัจจัย  สังขารจึงมี <br>
  เพราะสังขารเป็นปัจจัย วิญญาณจึงมี<br>
  เพราะวิญญาณเป็นปัจจัย นามรูปจึงมี<br>
  เพราะนามรูปเป็นปัจจัย สฬายตนะจึงมี<br>
  <br><br>เชิงอรรถ :<br>
  ๑ พุทธอุทานนี้ ทรงเปล่งด้วยอำนาจพิจารณาพระนิพพาน (ขุ.อุ.อ. ๓/๕๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๗๔ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๓. ตติยโพธิสูตร<br>
  <br>
   เพราะสฬายตนะเป็นปัจจัย  ผัสสะจึงมี<br>
   เพราะผัสสะเป็นปัจจัย เวทนาจึงมี<br>
   เพราะเวทนาเป็นปัจจัย ตัณหาจึงมี<br>
   เพราะตัณหาเป็นปัจจัย อุปาทานจึงมี<br>
   เพราะอุปาทานเป็นปัจจัย ภพจึงมี<br>
   เพราะภพเป็นปัจจัย ชาติจึงมี<br>
   เพราะชาติเป็นปัจจัย ชรา มรณะ โสกะ ปริเทวะ<br>
   ทุกข์ โทมนัส อุปายาสจึงมี<br>
  <br>
  กองทุกข์ทั้งมวลนี้ มีการเกิดขึ้นด้วยอาการอย่างนี้</p>
<p> ปฏิจจสมุปบาทโดยปฏิโลม<br>
  อนึ่ง เพราะอวิชชาดับไปไม่เหลือด้วยวิราคะ สังขารจึงดับ<br>
<br>
   เพราะสังขารดับ  วิญญาณจึงดับ<br>
   เพราะวิญญาณดับ นามรูปจึงดับ<br>
   เพราะนามรูปดับ สฬายตนะจึงดับ<br>
   เพราะสฬายตนะดับ ผัสสะจึงดับ<br>
   เพราะผัสสะดับ เวทนาจึงดับ<br>
   เพราะเวทนาดับ ตัณหาจึงดับ<br>
   เพราะตัณหาดับ อุปาทานจึงดับ<br>
   เพราะอุปาทานดับ ภพจึงดับ<br>
   เพราะภพดับ ชาติจึงดับ<br>
   เพราะชาติดับ ชรา มรณะ โสกะ ปริเทวะ<br>
    ทุกข์ โทมนัส อุปายาส จึงดับ<br>
  <br>
  กองทุกข์ทั้งมวลนี้ มีการดับด้วยอาการอย่างนี้<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๗๕ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๔. นิหุหุงกสูตร<br>
  พุทธอุทาน๑<br>
  เมื่อใดแล ธรรมทั้งหลายปรากฏแก่พราหมณ์<br>
  ผู้มีความเพียร เพ่งอยู่<br>
  เมื่อนั้น พราหมณ์นั้นย่อมกำจัดมารและเสนาเสียได้<br>
  ดุจดวงอาทิตย์อุทัยขึ้นสาดส่องท้องฟ้าให้สว่างไสว ฉะนั้น<br>
  ตติยโพธิสูตรที่ ๓ จบ</p>
<p> ๔. นิหุหุงกสูตร<br>
  ว่าด้วยผู้ไม่ตวาดว่า หึ หึ<br>
  [๔] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาค เมื่อแรกตรัสรู้ ประทับอยู่ ณ ควงต้นอชปาลนิโครธ๒<br>
  ใกล้ฝั่งแม่น้ำเนรัญชรา เขตตำบลอุรุเวลา สมัยนั้น พระผู้มีพระภาคประทับนั่งโดย<br>
  บัลลังก์เดียว เสวยวิมุตติสุขอยู่เป็นเวลา ๗ วัน ครั้นล่วงไป ๗ วัน พระผู้มีพระภาค<br>
  ก็ทรงออกจากสมาธินั้น<br>
  ครั้งนั้น พราหมณ์หุหุกชาติ๓ผู้หนึ่ง ได้เข้าไปเฝ้าพระผู้มีพระภาคถึงที่ประทับ<br>
  ได้สนทนาปราศรัยกับพระผู้มีพระภาคพอเป็นที่บันเทิงใจ พอเป็นที่ระลึกถึงกันแล้ว<br>
  ยืนอยู่ ณ ที่สมควร พราหมณ์นั้นได้กราบทูลพระผู้มีพระภาคดังนี้ว่า “พระโคดม<br>
  ผู้เจริญ บุคคลชื่อว่าเป็นพราหมณ์ ด้วยเหตุเพียงไรหนอ และธรรมเหล่าไหนที่ทำ<br>
  บุคคลให้เป็นพราหมณ์”<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า<br><br>เชิงอรรถ :<br>
  ๑ พุทธอุทานนี้ ทรงเปล่งด้วยอำนาจพิจารณามรรค พุทธอุทานที่ ๑-๓ นี้ ทรงเปล่งในราตรีที่
  ๗ นับแต่วัน<br>
  ตรัสรู้ (ขุ.อุ.อ. ๓/๕๒)<br>
  ๒ นิโครธ แปลว่า ต้นไทร ตรงกับภาษาอังกฤษว่า “Banyan” หรือ “Indian Fig-tree”
  ไม้จำพวกไทร หรือ<br>
  กร่างของอินเดีย พวกคนเลี้ยงแพะชอบมานั่งที่ร่มเงาของต้นนิโครธนี้ เพราะฉะนั้น
  จึงชื่อว่า อชปาลนิโครธ<br>
  (ขุ.อุ.อ. ๔/๕๓, Pali-English Dictionary, P.355, Edited by T.W. RHYS DAVIDS
  and WILLIAM STEDE)<br>
  ๓ พราหมณ์หุหุกชาติ เป็นพราหมณ์โดยชาติกำเนิด พราหมณ์นี้มีทิฏฐิว่า “สิ่งที่เห็นแล้วเป็นมงคล”
  ชอบ<br>
  เที่ยวตวาดว่า หึหึ เพราะความถือตัวและเพราะความโกรธ (ขุ.อุ.อ. ๔/๕๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๗๖ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๕. พราหมณสูตร<br>
  พุทธอุทาน<br>
  พราหมณ์ใดลอยบาปธรรมได้แล้ว ไม่ตวาดผู้อื่นว่า หึ หึ<br>
  ไม่มีกิเลสดุจน้ำฝาด สำรวมตน<br>
  เรียนจบเวท๑ อยู่จบพรหมจรรย์<br>
  พราหมณ์นั้นไม่มีกิเลสเครื่องฟู๒ขึ้นในอารมณ์ไหน ๆ ในโลก<br>
  ควรกล่าวพรหมวาทะ๓ ได้โดยธรรม๔<br>
  นิหุหุงกสูตรที่ ๔ จบ</p>
<p> ๕. พราหมณสูตร<br>
  ว่าด้วยความเป็นพราหมณ์<br>
  [๕] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น ท่านพระสารีบุตร ท่านพระมหาโมคคัลานะ<br>
  ท่านพระมหากัสสปะ ท่านพระมหากัจจานะ ท่านพระมหาโกฏฐิตะ ท่านพระ<br>
  มหากัปปินะ ท่านพระมหาจุนทะ ท่านพระอนุรุทธะ ท่านพระเรวตะ และท่านพระ<br>
  นันทะเข้าไปเฝ้าพระผู้มีพระภาคถึงที่ประทับ<br>
  พระผู้มีพระภาคได้ทอดพระเนตรเห็นท่านเหล่านั้นกำลังเดินมาแต่ไกล<br>
  ครั้นทอดพระเนตรเห็นแล้วจึงรับสั่งเรียกภิกษุทั้งหลายมาตรัสว่า “ภิกษุทั้งหลาย<br>
  พราหมณ์เหล่านั้นกำลังมา ภิกษุทั้งหลาย พราหมณ์เหล่านั้นกำลังมา” เมื่อพระ<br><br>เชิงอรรถ :<br>
  ๑ เรียนจบเวท หมายถึงบรรลุนิพพานด้วยเวทกล่าวคือมัคคญาณทั้ง ๔ (โสดาปัตติมัคคญาณ
  สกทาคามิมัคค-<br>
  ญาณ สกทาคามิมัคคญาณ อนาคามิมัคคญาณ อรหัตตมัคคญาณ) (ขุ.อุ.อ. ๔/๕๗)<br>
  ๒ กิเลสเครื่องฟูขึ้น หมายถึงราคะ โทสะ โมหะ มานะ และทิฏฐิ (ขุ.อุ.อ. ๔/๕๗)<br>
  ๓ พรหมวาทะ ในที่นี้หมายถึงวาทะว่า “เราเป็นพราหมณ์” (ขุ.อุ.อ. ๔/๕๗)<br>
  ๔ ดูเทียบ วิ.ม. (แปล) ๔/๔/๗<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๗๗ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๖. มหากัสสปสูตร<br>
  ผู้มีพระภาคตรัสอย่างนี้ ภิกษุเป็นพราหมณ์โดยกำเนิดรูปหนึ่งได้กราบทูลพระผู้มี<br>
  พระภาคดังนี้ว่า “ข้าแต่พระองค์ผู้เจริญ บุคคลชื่อว่าเป็นพราหมณ์ ด้วยเหตุ<br>
  เพียงไรหนอ และธรรมเหล่าไหนที่ทำบุคคลให้เป็นพราหมณ์ พระพุทธเจ้าข้า”<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า</p>
<p> พุทธอุทาน๑<br>
  บุคคลเหล่าใดลอยบาปธรรมได้แล้ว<br>
  เป็นผู้มีสติอยู่ทุกเมื่อ มีสังโยชน์สิ้นแล้ว เป็นผู้ตรัสรู้<br>
  บุคคลเหล่านั้นแล ชื่อว่า ‘พราหมณ์’ ในโลก<br>
  พราหมณสูตรที่ ๕ จบ</p>
<p> ๖. มหากัสสปสูตร<br>
  ว่าด้วยพระมหากัสสปะ<br>
  [๖] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเวฬุวัน กลันทกนิวาปสถาน๒<br>
  เขตกรุงราชคฤห์ สมัยนั้น ท่านพระมหากัสสปะอยู่ที่ถ้ำปิปผลิคูหา อาพาธ ได้รับทุกข์<br>
  เป็นไข้หนัก ครั้งนั้น ท่านพระมหากัสสปะหายจากอาพาธนั้นแล้วมีความคิดดังนี้ว่า<br>
  “เอาละ เราควรเข้าไปบิณฑบาตยังกรุงราชคฤห์”<br>
  สมัยนั้นแล เทวดาประมาณ ๕๐๐ องค์ ถึงความขวนขวายเพื่อให้ท่านพระ<br>
  มหากัสสปะได้บิณฑบาต ท่านพระมหากัสสปะห้ามเทวดาประมาณ ๕๐๐ องค์นั้นแล้ว<br>
  ในเวลาเช้าครองอันตรวาสก ถือบาตรและจีวรเข้าไปบิณฑบาตยังกรุงราชคฤห์ ตามทาง<br>
  ที่อยู่ของคนจน ที่อยู่ของคนกำพร้า และที่อยู่ของช่างหูก<br><br>เชิงอรรถ :<br>
  ๑ พุทธอุทานนี้ ทางเปล่งมุ่งประกาศความเป็นพราหมณ์โดยปรมัตถ์ (ขุ.อุ.อ. ๕/๖๐)<br>
  ๒ หมายถึงสถานที่สำหรับพระราชทานเหยื่อแก่กระแต (ม.มู.อ. ๒/๒๕๒/๔๑-๔๒, ขุ.อุ.อ.
  ๖/๖๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๗๘ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๗. อชกลาปกสูตร<br>
  พระผู้มีพระภาคได้ทอดพระเนตรเห็นท่านพระมหากัสสปะ กำลังเที่ยวบิณฑบาต<br>
  ตามทางที่อยู่ของคนจน ที่อยู่ของคนกำพร้า และที่อยู่ของช่างหูก<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า</p>
<p> พุทธอุทาน๑<br>
  ผู้ไม่เลี้ยงคนอื่น ผู้รู้จักตนดี<br>
  ผู้ฝึกฝนตนได้แล้ว ดำรงมั่นอยู่ในสารธรรม๒<br>
  ผู้สิ้นอาสวะแล้ว ผู้คายโทษได้แล้ว๓<br>
  เราเรียกว่า พราหมณ์<br>
  มหากัสสปสูตรที่ ๖ จบ</p>
<p> ๗. อชกลาปกสูตร<br>
  ว่าด้วยอชกลาปกยักษ์<br>
  [๗] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ อชกลาปกเจดีย์อันเป็นที่อยู่ของยักษ์<br>
  ชื่อว่า อชกลาปกะ เขตกรุงปาวา สมัยนั้น พระผู้มีพระภาคประทับนั่ง ณ ที่แจ้ง<br>
  ในความมืดมิดแห่งราตรี และฝนก็โปรยละอองอยู่ ครั้งนั้น อชกลาปกยักษ์ประสงค์<br>
  จะให้พระผู้มีพระภาคเกิดความกลัว หวาดหวั่น ขนพองสยองเกล้า จึงเข้าไปหา<br><br>เชิงอรรถ :<br>
  ๑ พุทธอุทานนี้ ทรงเปล่งแสดงความเป็นผู้มั่นคงของพระขีณาสพ โดยทรงมุ่งแสดงความเป็นผู้มักน้อยอย่างยิ่ง<br>
  เป็นหลัก (ขุ.อุ.อ. ๖/๖๔)<br>
  ๒ สารธรรม หมายถึงวิมุตติสาระ (ขุ.อุ.อ. ๖/๖๖)<br>
  ๓ คายโทษ หมายถึงคายโทษมีราคะเป็นต้น (ขุ.อุ.อ. ๖/๖๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๗๙ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๘. สังคมชิสูตร<br>
  ถึงที่ประทับ ครั้นแล้วได้ส่งเสียงร้องโหยหวนขึ้น ๓ ครั้ง ณ ที่ใกล้พระผู้มีพระภาคว่า<br>
  “อักกุโล ปักกุโล” แล้วพูดว่า “สมณะ นั่นปีศาจ๑ปรากฏแก่ท่าน”<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า</p>
<p> พุทธอุทาน๒<br>
  เมื่อใด บุคคลถึงฝั่งในธรรมของตน ชื่อว่าเป็นพราหมณ์<br>
  เมื่อนั้น บุคคลนั้นย่อมไม่กลัวปีศาจ และเสียงร้องโหยหวนอย่างนี้<br>
  อชกลาปกสูตรที่ ๗ จบ</p>
<p> ๘. สังคามชิสูตร<br>
  ว่าด้วยพระสังคามชิเถระ<br>
  [๘] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น ท่านพระสังคามชิเดินทางมาถึงกรุงสาวัตถี<br>
  โดยลำดับเพื่อจะเฝ้าพระผู้มีพระภาค อดีตภรรยาของท่านพระสังคามชิได้ฟังข่าวว่า<br>
  “ทราบว่าพระคุณเจ้าสังคามชิถึงกรุงสาวัตถีโดยลำดับแล้ว” นางจึงอุ้มลูกน้อยไปยัง<br>
  พระเชตวัน<br>
  สมัยนั้น ท่านพระสังคามชินั่งพักกลางวันอยู่ใต้ต้นไม้แห่งหนึ่ง ครั้งนั้น อดีต<br>
  ภรรยาของท่านพระสังคามชิเข้าไปหาถึงที่พัก ได้กล่าวกับท่านพระสังคามชิ ดังนี้ว่า<br><br>เชิงอรรถ :<br>
  ๑ ปีศาจ ในที่นี้หมายถึงยักษ์เนรมิตรูปร่างใหญ่โตน่ากลัว ยืนเบื้องพระพักตร์ของพระผู้มีพระภาค
  (ขุ.อุ.อ.<br>
  ๗/๗๑)<br>
  ๒ พุทธอุทานนี้ ทรงเปล่งแสดงธรรมานุภาพที่เป็นเหตุให้ไม่ทรงคำนึงถึงการกระทำน่ากลัวใด
  ๆ (ขุ.อุ.อ. ๗/๗๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๘๐ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๘. สังคมชิสูตร<br>
  “ข้าแต่สมณะ ขอท่านจงเลี้ยงดูดิฉันผู้มีลูกน้อยเถิด” เมื่อนางกล่าวอย่างนี้แล้ว<br>
  ท่านพระสังคามชิได้นิ่งอยู่<br>
  แม้ครั้งที่ ๒ นางก็ได้กล่าวกับท่านพระสังคามชิดังนี้ว่า “ข้าแต่สมณะ ขอท่าน<br>
  จงเลี้ยงดูดิฉันผู้มีลูกน้อยเถิด”<br>
  ท่านพระสังคามชิก็ได้นิ่งอยู่<br>
  แม้ครั้งที่ ๓ นางก็ได้กล่าวกับท่านพระสังคามชิดังนี้ว่า “ข้าแต่สมณะ ขอท่าน<br>
  จงเลี้ยงดูดิฉันผู้มีลูกน้อยเถิด”<br>
  ท่านพระสังคามชิก็ได้นิ่งอยู่<br>
  ครั้งนั้น อดีตภรรยาของท่านพระสังคามชิจึงอุ้มลูกน้อยนั้นไปวางไว้ข้างหน้า<br>
  ท่านพระสังคามชิแล้วเดินหนีไปโดยพูดว่า “สมณะ นั่นลูกของท่าน จงเลี้ยงดูลูกนั้น<br>
  ด้วยเถิด”<br>
  ครั้งนั้น ท่านพระสังคามชิทั้งไม่แลดูและไม่พูดกับเด็กน้อยนั้นเลย ขณะนั้น<br>
  อดีตภรรยาของท่านพระสังคามชิไปแอบดูอยู่ในที่ไม่ไกลนัก ได้เห็นท่านทั้งไม่แลดู<br>
  และไม่พูดกับเด็กน้อยนั้น จึงคิดว่า “สมณะนี้ คงไม่ต้องการลูกน้อย” จึงกลับออก<br>
  จากที่นั้นแล้วอุ้มลูกน้อยเดินไป<br>
  พระผู้มีพระภาคได้ทอดพระเนตรเห็นอดีตภรรยาของท่านพระสังคามชิแสดง<br>
  อาการแปลกอย่างนั้นด้วยทิพยจักษุอันบริสุทธิ์ล่วงจักษุของมนุษย์<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๘๑ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๙. ชฏิลสูตร<br>
  พุทธอุทาน๑<br>
  ผู้ไม่ใยดีอดีตภรรยาผู้มาหา<br>
  ไม่เศร้าโศกถึงอดีตภรรยาผู้จากไป<br>
  เราเรียกผู้ชนะสงคราม ผู้พ้นจากกิเลสเครื่องข้องแล้ว๒ ว่าพราหมณ์<br>
  สังคามชิสูตรที่ ๘ จบ</p>
<p> ๙. ชฏิลสูตร<br>
  ว่าด้วยพวกชฎิล<br>
  [๙] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ คยาสีสบรรพต ใกล้หมู่บ้านคยา<br>
  สมัยนั้น เป็นฤดูหนาว มีหิมะตก ๘ วัน ในช่วงกลางคืนอากาศหนาวเหน็บ<br>
  ชฎิลจำนวนมาก ผุดขึ้นบ้าง ดำลงบ้าง ทั้งผุดขึ้นและดำลงบ้าง รดน้ำบ้าง บูชาไฟบ้าง<br>
  ที่แม่น้ำคยาด้วยคิดว่า “ด้วยวิธีนี้จะบริสุทธิ์”<br>
  พระผู้มีพระภาคได้ทอดพระเนตรเห็นชฎิลจำนวนมากผุดขึ้นบ้าง ดำลงบ้าง<br>
  ทั้งผุดขึ้นและดำลงบ้าง รดน้ำบ้าง บูชาไฟบ้างที่แม่น้ำคยาด้วยคิดว่า “ด้วยวิธีนี้จะ<br>
  บริสุทธิ์”<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า<br><br>เชิงอรรถ :<br>
  ๑ พุทธอุทานนี้ ทรงเปล่งแสดงความเป็นผู้มั่นคงในอิฏฐารมณ์และอนิฏฐารมณ์ (ขุ.อุ.อ.
  ๘/๗๗)<br>
  ๒ ดูเชิงอรรถที่ ๑ หน้า ๑๔๙ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๘๒ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๑๐. พาหิยสูตร<br>
  พุทธอุทาน๑<br>
  บุคคลจะเป็นผู้สะอาดเพราะน้ำ<br>
  ที่คนจำนวนมากพากันไปอาบก็หาไม่<br>
  ผู้ใดมีสัจจะ๒และธรรม๓<br>
  ผู้นั้นชื่อว่า เป็นผู้สะอาด และผู้นั้นชื่อว่า เป็นพราหมณ์<br>
  ชฏิลสูตรที่ ๙ จบ</p>
<p> ๑๐. พาหิยสูตร<br>
  ว่าด้วยพระพาหิยเถระ<br>
  [๑๐] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี ครั้งนั้น บุรุษชื่อพาหิยะ ทารุจีริยะ๔อาศัยอยู่
  ณ<br>
  ท่าสุปปารกะ ใกล้ฝั่งทะเล มีคนจำนวนมากพากันสักการะ เคารพ นับถือ บูชา<br>
  นอบน้อม จึงได้จีวร บิณฑบาต เสนาสนะ และคิลานปัจจัยเภสัชบริขาร ครั้งนั้น<br>
  เมื่อพาหิยะ ทารุจีริยะอยู่ในที่ลับหลีกเร้นอยู่๕ เกิดความคิดคำนึงอย่างนี้ว่า
  “เราเป็น<br>
  คนหนึ่งในบรรดาคนในโลกที่เป็นพระอรหันต์ หรือว่าเป็นผู้บรรลุอรหัตตมรรค”<br><br>เชิงอรรถ :<br>
  ๑ พุทธอุทานนี้ ทรงเปล่งแสดงว่าความสะอาดเพราะน้ำมิใช่ทางแห่งความบริสุทธิ์ของสัตว์
  และแสดงว่า<br>
  ธรรมทั้งหลายมีสัจจะเป็นต้นเท่านั้นที่เป็นทางแห่งความบริสุทธิ์ที่แท้จริงของสัตว์
  (ขุ.อุ.อ. ๙/๗๙)<br>
  ๒ สัจจะ หมายถึงวจีสัจจะ และวิรัติสัจจะ (ขุ.อุ.อ. ๙/๘๐)<br>
  ๓ ธรรม หมายถึงอริยมรรคและอริยผล (ขุ.อุ.อ. ๙/๘๐)<br>
  ๔ ที่ชื่อว่า พาหิยะ เพราะเกิดในแคว้นพาหิยะ ที่ชื่อว่า ทารุจีริยะ เพราะเป็นผู้นุ่งผ้าเปลือกไม้
  พาหิยะ<br>
  ทารุจีริยะนี้เคยตั้งความปรารถนาว่าขอให้ตรัสรู้เร็วพลัน ในศาสนาของพระปทุมุตตรสัมมาสัมพุทธเจ้า
  (ขุ.อุ.อ.<br>
  ๑๐/๘๑-๘๒)<br>
  ๕ หลีกเร้นอยู่ หมายถึงการอยู่ผู้เดียว การอยู่โดยเพ่งพินิจธรรม หรืออยู่ด้วยผลสมาบัติ
  อีกนัยหนึ่ง<br>
  หมายถึงการทำนิพพานให้เป็นอารมณ์ เข้าผลสมาบัติในเวลาเช้า (วิ.อ. ๑/๒๒/๒๐๔, สํ.สฬา.อ.
  ๓/๘๗/๒๐,<br>
  องฺ.ฉกฺก.อ. ๓/๑๗/๑๐๖-๑๐๗) แต่ในที่นี้เป็นเพียงกิริยาเลียนแบบด้วยประสงค์จะให้เขายกย่องว่าเป็นพระ<br>
  อรหันต์ (ขุ.อุ.อ. ๑๐/๘๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๘๓ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๑๐. พาหิยสูตร<br>
  คราวนั้น เทวดาที่เป็นญาติสาโลหิต๑ในปางก่อนของเขา มีปกติอนุเคราะห์<br>
  ปรารถนาจะให้เกิดประโยชน์ ได้ทราบความคิดคำนึงของเขา จึงเข้าไปหาเขาถึงที่อยู่<br>
  ได้พูดดังนี้ว่า “พาหิยะ ท่านไม่เป็นพระอรหันต์ หรือไม่เป็นผู้บรรลุอรหัตตมรรคเลย<br>
  แม้ปฏิปทาที่จะเป็นพระอรหันต์ หรือเป็นผู้บรรลุอรหัตตมรรคของท่านก็ไม่มี”<br>
  พาหิยะ ทารุจีริยะจึงถามว่า “เมื่อเป็นอย่างนั้น บัดนี้ ใครเล่าเป็นพระอรหันต์<br>
  หรือเป็นผู้บรรลุอรหัตตมรรค ในโลกพร้อมทั้งเทวโลก”<br>
  เทวดานั้นตอบว่า “พาหิยะ ในชนบททางเหนือ มีเมืองชื่อว่าสาวัตถี<br>
  พระผู้มีพระภาคอรหันตสัมมาสัมพุทธเจ้าพระองค์นั้นประทับอยู่ ณ ที่นั้น พาหิยะ<br>
  พระผู้มีพระภาคพระองค์นั้นทรงเป็นพระอรหันต์ ทั้งทรงแสดงธรรมเพื่อความเป็น<br>
  พระอรหันต์ด้วย”<br>
  ลำดับนั้น พาหิยะ ทารุจีริยะถูกเทวดานั้นทำให้สังเวชแล้ว จึงหลีกไปจาก<br>
  ท่าสุปปารกะในทันใดนั้นเองไปยังเมืองสาวัตถีทันที โดยพักแรมสิ้นราตรีเดียวในที่<br>
  ทั้งปวง ได้เข้าไปยังพระเชตวัน อารามของอนาถบิณฑิกเศรษฐี เขตกรุงสาวัตถี<br>
  ที่พระผู้มีพระภาคประทับอยู่<br>
  สมัยนั้น ภิกษุจำนวนมาก กำลังจงกรมอยู่ในที่แจ้ง พาหิยะ ทารุจีริยะ<br>
  ได้เข้าไปหาภิกษุเหล่านั้นถึงที่จงกรม ได้พูดดังนี้ว่า “ท่านขอรับ บัดนี้ พระผู้มี<br>
  พระภาคอรหันตสัมมาสัมพุทธเจ้าประทับอยู่ ณ ที่ไหน กระผมต้องการจะเฝ้าพระผู้มี<br>
  พระภาคอรหันตสัมมาสัมพุทธเจ้าพระองค์นั้น” ภิกษุเหล่านั้นตอบว่า “พาหิยะ<br>
  พระผู้มีพระภาคเสด็จเข้าไปบิณฑบาตยังละแวกบ้าน”<br>
  ลำดับนั้น พาหิยะ ทารุจีริยะรีบด่วนออกจากพระเชตวัน เข้าไปยังกรุงสาวัตถี<br>
  ได้เห็นพระผู้มีพระภาคผู้กำลังเสด็จเที่ยวบิณฑบาตในกรุงสาวัตถี ผู้น่าเลื่อมใส
  ทรงเป็น<br>
  ที่ตั้งแห่งความเลื่อมใส มีอินทรีย์สงบ มีพระทัยสงบ ทรงบรรลุทมถะและสมถะ<br><br>เชิงอรรถ :<br>
  ๑ ญาติ หมายถึงบิดามารดาและเครือญาติฝ่ายบิดามารดาของสามี หรือบิดามารดาและเครือญาติฝ่ายบิดา<br>
  มารดาของภรรยา สาโลหิต หมายถึงผู้ร่วมสายเลือดเดียวกัน ได้แก่ ปู่ ย่า ตา ยาย
  พ่อ แม่ พี่สาวน้องสาว<br>
  พี่ชายน้องชาย เป็นต้น (องฺ.ติก.อ. ๒/๗๖/๒๒๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๘๔ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๑๐. พาหิยสูตร<br>
  ที่สูงสุด ทรงฝึกฝนแล้ว ทรงคุ้มครองแล้ว ทรงสำรวมอินทรีย์ ทรงเป็นพระนาคะ๑<br>
  ครั้นเห็นแล้วจึงเข้าไปเฝ้า หมอบลงแทบพระยุคลบาทพระผู้มีพระภาคได้กราบทูล<br>
  พระผู้มีพระภาคดังนี้ว่า “ข้าแต่พระองค์ผู้เจริญ ขอพระผู้มีพระภาคโปรดแสดงธรรม<br>
  แก่ข้าพระองค์ ขอพระสุคตโปรดแสดงธรรมที่จะเป็นไปเพื่อประโยชน์เกื้อกูล เพื่อความ<br>
  สุขแก่ข้าพระองค์ตลอดกาลนานเถิด พระพุทธเจ้าข้า”<br>
  เมื่อพาหิยะ ทารุจีริยะกราบทูลอย่างนี้แล้ว พระผู้มีพระภาคจึงตรัสกับพาหิยะ<br>
  ทารุจีริยะดังนี้ว่า “พาหิยะ เวลานี้ยังไม่สมควร เพราะเรากำลังเที่ยวบิณฑบาต<br>
  ตามละแวกบ้านอยู่”<br>
  แม้ครั้งที่ ๒ พาหิยะ ทารุจีริยะได้กราบทูลพระผู้มีพระภาคดังนี้ว่า “ข้าแต่<br>
  พระองค์ผู้เจริญ ความเป็นไปแห่งอันตรายแก่ชีวิตของพระผู้มีพระภาคก็ดี ความเป็น<br>
  ไปแห่งอันตรายแก่ชีวิตของข้าพระองค์ก็ดี รู้ได้ยาก ข้าแต่พระองค์ผู้เจริญ ขอพระ-<br>
  ผู้มีพระภาคโปรดแสดงธรรมแก่ข้าพระองค์ ขอพระสุคตโปรดแสดงธรรมที่จะเป็นไป<br>
  เพื่อประโยชน์เกื้อกูล เพื่อความสุขแก่ข้าพระองค์ตลอดกาลนานเถิด พระพุทธเจ้าข้า”<br>
  พระผู้มีพระภาคจึงตรัสกับพาหิยะ ทารุจีริยะดังนี้ว่า “พาหิยะ เวลานี้ยังไม่สมควร<br>
  เพราะเรากำลังเที่ยวบิณฑบาตตามละแวกบ้านอยู่”<br>
  แม้ครั้งที่ ๓ พาหิยะ ทารุจีริยะได้กราบทูลพระผู้มีพระภาคดังนี้ว่า “ข้าแต่<br>
  พระองค์ผู้เจริญ ความเป็นไปแห่งอันตรายแก่ชีวิตของพระผู้มีพระภาคก็ดี ความ<br>
  เป็นไปแห่งอันตรายแก่ชีวิตของข้าพระองค์ก็ดี รู้ได้ยาก ข้าแต่พระองค์ผู้เจริญ<br>
  ขอพระผู้มีพระภาคโปรดแสดงธรรมแก่ข้าพระองค์ ขอพระสุคตโปรดแสดงธรรม<br>
  ที่จะเป็นไปเพื่อประโยชน์เกื้อกูล เพื่อความสุขแก่ข้าพระองค์ตลอดกาลนานเถิด<br>
  พระพุทธเจ้าข้า”<br><br>เชิงอรรถ :<br>
  ๑ ที่ทรงพระนามว่า “นาคะ” เพราะเหตุ ๔ ประการ คือ (๑) เพราะไม่ถึงอคติ ๔ มีฉันทาคติ
  เป็นต้น<br>
  (๒) เพราะไม่ทรงกลับไปหากิเลสที่ทรงละได้แล้ว (๓) เพราะไม่ทำความชั่วอะไร ๆ (๔)
  เพราะไม่ไปเกิดใน<br>
  ภพใหม่ (ขุ.อุ.อ. ๑๐/๙๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๘๕ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๑๐. พาหิยสูตร<br>
  พระผู้มีพระภาคจึงตรัสว่า “พาหิยะ เพราะเหตุนั้น เธอพึงศึกษาอย่างนี้ว่า<br>
  เมื่อเห็นรูปก็สักแต่ว่าเห็น เมื่อฟังเสียงก็สักแต่ว่าฟัง เมื่อรับรู้อารมณ์ที่ได้รับรู้๑ก็<br>
  สักแต่ว่ารับรู้ เมื่อรู้แจ้งธรรมารมณ์ที่รู้แจ้งก็สักแต่ว่ารู้แจ้ง พาหิยะ เธอพึงรักษา<br>
  อย่างนี้แล<br>
  เมื่อใด เธอเมื่อเห็นรูปก็สักแต่ว่าเห็น เมื่อฟังเสียงก็สักแต่ว่าฟัง เมื่อรับรู้อารมณ์<br>
  ที่ได้รับรู้ก็สักแต่ว่ารับรู้ เมื่อรู้แจ้งธรรมารมณ์ที่รู้แจ้งก็สักแต่ว่ารู้แจ้ง
  เมื่อนั้น เธอ<br>
  ก็จะไม่มี เมื่อใด เธอไม่มี เมื่อนั้น เธอก็จะไม่ยึดติดในสิ่งนั้น๒ เมื่อใด เธอไม่<br>
  ยึดติดในสิ่งนั้น เมื่อนั้น เธอจักไม่มีในโลกนี้ ไม่มีในโลกอื่น ไม่มีในระหว่างโลก<br>
  ทั้งสอง นี้เป็นที่สุดแห่งทุกข์”<br>
  ลำดับนั้น ด้วยพระธรรมเทศนาย่อนี้ของพระผู้มีพระภาค จิตของพาหิยะ<br>
  ทารุจีริยะจึงหลุดพ้นจากอาสวะทั้งหลาย เพราะไม่ถือมั่น<br>
  ครั้นพระผู้มีพระภาคตรัสสอนพาหิยะ ทารุจีริยะด้วยพระโอวาทโดยย่อนี้แล้วก็<br>
  เสด็จจากไป<br>
  เมื่อพระผู้มีพระภาคเสด็จจากไปไม่นาน โคแม่ลูกอ่อนได้ขวิดพาหิยะ ทารุจีริยะ<br>
  จนล้มลงเสียชีวิต<br>
  ขณะนั้น พระผู้มีพระภาคเสด็จไปบิณฑบาตในกรุงสาวัตถี เสด็จกลับจาก<br>
  บิณฑบาตหลังจากเสวยพระกระยาหารเสร็จแล้ว เสด็จออกจากพระนครพร้อมกับ<br><br>เชิงอรรถ :<br>
  ๑ อารมณ์ที่ได้รับรู้ แปลจากคำว่า มุตะ หมายถึงอารมณ์ ๓ คือ คันธารมณ์(กลิ่น)
  รสารมณ์(รส)<br>
  โผฏฐัพพารมณ์(การสัมผัส) (อภิ.สงฺ.อ. ๙๖๖/๓๙๖)<br>
  ๒ คำว่า “เมื่อใดเธอเมื่อเห็นรูปก็สักแต่ว่าเห็น ฯลฯ เมื่อนั้น เธอก็จะไม่ยึดติดในสิ่งนั้น”
  นี้ พระผู้มีพระภาคทรง<br>
  แสดงภูมิแห่งพระขีณาสพ มีความหมายดังนี้ คือ เมื่อเห็นรูปก็สักแต่ว่าเห็น ฯลฯ
  เมื่อรู้แจ้งธรรมารมณ์<br>
  ก็สักแต่ว่ารู้แจ้งแล้ว ก็จักไม่มีราคะ โทสะ โมหะ เมื่อไม่มีราคะ โทสะ โมหะ ก็จักไม่มีความยึดติดด้วย<br>
  อำนาจตัณหาว่า “นั่นของเรา” ไม่มีความยึดติดด้วยอำนาจมานะว่า ‘เราเป็นนั่น’ และไม่มีความยึดติดด้วย<br>
  อำนาจทิฏฐิว่า “นั่นเป็นอัตตาของเรา”<br>
  อีกนัยหนึ่ง คำว่า “เธอก็จะไม่มี” เป็นคำแสดงมรรค คำว่า “เธอก็จะไม่ยึดติดในสิ่งนั้น”
  เป็นคำแสดงผล<br>
  คำว่า “เธอก็จะไม่มีในโลกนี้ เป็นต้น” เป็นคำแสดงอนุปาทิเสสนิพพานธาตุ (ขุ.อุ.อ.
  ๑๐/๘๗-๘๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๘๖ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] ๑๐. พาหิยสูตร<br>
  ภิกษุจำนวนมาก ได้ทอดพระเนตรเห็นพาหิยะ ทารุจีริยะเสียชีวิตแล้ว จึงรับสั่ง<br>
  เรียกภิกษุทั้งหลายมาตรัสว่า “ภิกษุทั้งหลาย เธอทั้งหลายจงช่วยกันยกร่างพาหิยะ<br>
  ทารุจีริยะขึ้นวางบนเตียงแล้วนำไปเผา และจงทำสถูปไว้ เพื่อนพรหมจารีของเธอ<br>
  ทั้งหลายเสียชีวิตแล้ว”<br>
  ภิกษุเหล่านั้นทูลรับสนองพระดำรัสแล้ว ช่วยกันยกร่างพาหิยะ ทารุจีริยะขึ้นวาง<br>
  บนเตียงแล้วนำไปเผา ทำสถูปไว้แล้วพากันเข้าไปเฝ้าพระผู้มีพระภาคถึงที่ประทับ<br>
  ถวายอภิวาทพระผู้มีพระภาคแล้วนั่ง ณ ที่สมควร ได้กราบทูลพระผู้มีพระภาค<br>
  ดังนี้ว่า “ข้าแต่พระองค์ผู้เจริญ ข้าพระองค์ทั้งหลายเผาร่างพาหิยะ ทารุจีริยะและ<br>
  ทำสถูปไว้แล้ว พระพุทธเจ้าข้า เขามีคติเป็นอย่างไร มีภพเบื้องหน้าเป็นอย่างไร<br>
  พระพุทธเจ้าข้า”<br>
  พระผู้มีพระภาคตรัสว่า “ภิกษุทั้งหลาย พาหิยะ ทารุจีริยะเป็นผู้ดำเนินชีวิต<br>
  ด้วยปัญญา ดำเนินตามธรรมที่สมควรแก่ธรรม ทั้งไม่ทำให้เราลำบาก เพราะเหตุ<br>
  แห่งการแสดงธรรม ภิกษุทั้งหลาย พาหิยะ ทารุจีริยะปรินิพพานแล้ว”<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า</p>
<p> พุทธอุทาน๑<br>
  ในนิพพาน ไม่มีดิน น้ำ ไฟ ลม<br>
  ไม่มีดวงดาวส่องแสง<br>
  ไม่มีดวงอาทิตย์ส่องแสง<br>
  ไม่มีดวงจันทร์ส่องแสง และไม่มีความมืด<br><br>เชิงอรรถ :<br>
  ๑ พุทธอุทานนี้ พระผู้มีพระภาค ครั้นทรงทราบว่า พระพาหิยะปรินิพพานด้วยอนุปาทิเสสนิพพานธาตุ
  และ<br>
  ทรงทราบว่าคติของพระขีณาสพอันปุถุชนรู้ได้ยาก จึงทรงเปล่งแสดงอานุภาพแห่งการปรินิพพาน
  (ขุ.อุ.อ.<br>
  ๑๐/๑๐๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๘๗ }</span></p><hr><p>
  พระสุตตันตปิฎก ขุททกนิกาย อุทาน [๑. โพธิวรรค] รวมพระสูตรที่มีในวรรค<br>
  เมื่อใด พราหมณ์ชื่อว่าเป็นมุนี<br>
  เพราะมีโมนธรรม๑รู้แจ้งด้วยตนเอง<br>
  เมื่อนั้น เขาย่อมหลุดพ้นจากรูปภพ๒ อรูปภพ๓ และจากสุขและทุกข์๔<br>
  พาหิยสูตรที่ ๑๐ จบ<br>
  (พระผู้มีพระภาคได้ตรัสอุทานแม้นี้ ตามที่ข้าพเจ้าได้สดับมาอย่างนี้)<br>
  โพธิวรรคที่ ๑ จบ</p>
<p> รวมพระสูตรที่มีในวรรคนี้ คือ<br>
<br>
   ๑. ปฐมโพธิสูตร   ๒. ทุติยโพธิสูตร <br>
   ๓. ตติยโพธิสูตร  ๔. นิหุหุงกสูตร<br>
   ๕. พราหมณสูตร  ๖. มหากัสสปสูตร<br>
   ๗. อชกลาปกสูตร  ๘. สังคามชิสูตร<br>
   ๙. ชฏิลสูตร ๑๐. พาหิยสูตร<br>
  <br><br>เชิงอรรถ :<br>
  ๑ โมนธรรม หมายถึงอริยสัจ ๔ (ขุ.อุ.อ. ๑๐/๑๐๒)<br>
  ๒ รูปภพ หมายถึงปัญจโวการภพ (ภพที่มีขันธ์ ๕) และเอกโวการภพ (ภพที่มีขันธ์ ๑)
  (ขุ.อุ.อ. ๑๐/๑๐๓)<br>
  ๓ อรูปภพ หมายถึงจตุโวการภพ (ภพที่มีขันธ์ ๔) (ขุ.อุ.อ. ๑๐/๑๐๓)<br>
  ๔ ขุ.อป. (แปล) ๓๓/๒๑๘-๒๒๐/๒๖๗<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๘๘ }</span></p><hr><p>
  พระสุตตันตปิฎก ขุททกนิกาย อุทาน [๒. มุจจลินทวรรค] ๑. มุจจลินทสูตร<br>
  ๒. มุจจลินทวรรค<br>
  หมวดว่าด้วยพญานาคมุจลินท์<br>
  ๑. มุจจลินทสูตร<br>
  ว่าด้วยพญานาคมุจลินท์<br>
  [๑๑] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาค เมื่อแรกตรัสรู้ ประทับอยู่ ณ ควงต้นมุจลินท์๑<br>
  ใกล้ฝั่งแม่น้ำเนรัญชรา เขตตำบลอุรุเวลา สมัยนั้น พระผู้มีพระภาคประทับนั่งโดย<br>
  บัลลังก์เดียว เสวยวิมุตติสุขอยู่เป็นเวลา ๗ วัน<br>
  สมัยนั้น ได้บังเกิดเมฆใหญ่ขึ้นในสมัยมิใช่ฤดูกาล เป็นฝนเจือลมหนาวตกพรำ<br>
  ตลอด ๗ วัน ลำดับนั้น พญานาคมุจลินท์ได้ออกจากที่อยู่ของตน ไปโอบรอบ<br>
  พระวรกายของพระผู้มีพระภาคด้วยขนด ๗ รอบ แผ่พังพานใหญ่ปกคลุมเหนือ<br>
  พระเศียรด้วยหวังว่า “ความหนาว อย่าได้เบียดเบียนพระผู้มีพระภาค ความร้อน<br>
  อย่าได้เบียดเบียนพระผู้มีพระภาค สัมผัสจากเหลือบ ยุง ลม แดด สัตว์เลื้อยคลาน<br>
  อย่าได้เบียดเบียนพระผู้มีพระภาค”<br>
  ครั้นล่วงไป ๗ วัน พระผู้มีพระภาคทรงออกจากสมาธินั้น พญานาคมุจลินท์<br>
  รู้ว่าฝนหาย ปลอดเมฆแล้ว จึงคลายขนดออกจากพระวรกายของพระผู้มีพระภาค<br>
  จำแลงร่างของตนเป็นมาณพ ยืนประนมมือถวายอภิวาทอยู่ ณ เบื้องพระพักตร์ของ<br>
  พระผู้มีพระภาค<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า<br><br>เชิงอรรถ :<br>
  ๑ มุจลินท์ เรียกอีกชื่อหนึ่งว่า นิจุละ คือ ต้นจิกนา(นีปะ) ตรงกับภาษาอังกฤษว่า
  “The Tree Barringtonai<br>
  Acutangula” ต้นมุจลินท์นี้เป็นเจ้าแห่งไม้ในป่า (ขุ.อุ.อ. ๑๑/๑๐๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๘๙ }</span></p><hr><p>
  พระสุตตันตปิฎก ขุททกนิกาย อุทาน [๒. มุจจลินทวรรค] ๒. ราชสูตร<br>
  พุทธอุทาน๑<br>
  วิเวก๒เป็นความสุขของผู้สันโดษ๓<br>
  ผู้มีธรรมปรากฏแล้ว ผู้เห็นอยู่<br>
  ความไม่เบียดเบียนคือความสำรวมในสัตว์ทั้งหลาย เป็นสุขในโลก<br>
  ความเป็นผู้ปราศจากราคะคือความล่วงกามทั้งหลายได้๔ เป็นสุขในโลก<br>
  ความกำจัดอัสมิมานะได้๕ เป็นสุขอย่างยิ่ง๖<br>
  มุจจลินทสูตรที่ ๑ จบ</p>
<p> ๒. ราชสูตร<br>
  ว่าด้วยอานุภาพของพระราชา<br>
  [๑๒] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น ภิกษุจำนวนมากกลับจากบิณฑบาตหลังจาก<br>
  ฉันอาหารเสร็จแล้ว มานั่งประชุมพร้อมกันในอุปัฏฐานศาลา๗ได้สนทนาอันตรากถา๘<br>
  ขึ้นว่า “ท่านทั้งหลาย บรรดาพระราชา ๒ พระองค์นี้ คือ พระเจ้าพิมพิสารจอมทัพ<br><br>เชิงอรรถ :-<br>
  ๑ พุทธอุทานนี้ ทรงเปล่งแสดงอานุภาพแห่งวิเวกสุข (ขุ.อุ.อ. ๑๑/๑๐๕)<br>
  ๒ วิเวก ในที่นี้หมายถึงนิพพานที่สงัดจากอุปธิกิเลส (ขุ.อุ.อ. ๑๑/๑๐๔)<br>
  ๓ ผู้สันโดษ ในที่นี้หมายถึงผู้สันโดษในมัคคญาณ ๔ (โสดาปัตติมัคคญาณ สกทาคามิมัคคญาณ
  อนาคามิ-<br>
  มัคคญาณ อรหัตตมัคคญาณ) (ขุ.อุ.อ. ๑๑/๑๐๕)<br>
  ๔ ความล่วงกามทั้งหลายได้ หมายถึงอนาคามิมรรค (ขุ.อุ.อ. ๑๑/๑๐๖)<br>
  ๕ ความกำจัดอัสมิมานะ หมายถึงอรหัตต์ (ขุ.อุ.อ. ๑๑/๑๐๖)<br>
  ๖ ดูเทียบ วิ.ม. (แปล) ๔/๕/๘-๙, อภิ.ก.๓๗/๓๓๘/๑๘๓<br>
  ๗ อุปัฏฐานศาลา แปลว่าศาลาเป็นที่บำรุงหรือหอฉัน ในที่นี้หมายถึง มณฑปแสดงธรรม
  คือ เมื่อพระผู้มี<br>
  พระภาคเสด็จมาทรงแสดงพระธรรมเทศนาที่มณฑปนี้ ภิกษุทั้งหลายจึงได้ถวายอุปัฏฐากพระองค์
  ด้วยเหตุนี้<br>
  จึงเรียกว่า อุปัฏฐานศาลา ใช้เป็นที่ประชุมสนทนาธรรม วินิจฉัยวินัย และแสดงธรรมของภิกษุทั้งหลาย<br>
  (ขุ.อุ.อ. ๑๒/๑๐๖)<br>
  ๘ อันตรากถา หมายถึงการพูดคุยนอกเรื่องการเจริญกัมมัฏฐานเป็นต้น หรือพูดคุยระหว่างรอการฟังธรรม<br>
  (ขุ.อุ.อ. ๑๒/๑๐๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๙๐ }</span></p><hr><p>
  พระสุตตันตปิฎก ขุททกนิกาย อุทาน [๒. มุจจลินทวรรค] ๒. ราชสูตร<br>
  มคธรัฐ กับพระเจ้าปเสนทิโกศล พระองค์ไหน มีราชทรัพย์มากกว่า โภคสมบัติ<br>
  มากกว่า ท้องพระคลังมากกว่า แว่นแคว้นมากกว่า ราชพาหนะมากกว่า พระกำลัง<br>
  มากกว่า พระฤทธิ์มากกว่า หรือทรงอานุภาพมากกว่า” อันตรากถาของภิกษุ<br>
  เหล่านั้นได้ค้างไว้เพียงเท่านี้<br>
  ครั้งนั้น ในเวลาเย็น พระผู้มีพระภาคเสด็จออกจากที่หลีกเร้น เสด็จเข้าไปยัง<br>
  อุปัฏฐานศาลา ประทับนั่งบนพุทธอาสน์ที่ปูลาดไว้ ได้รับสั่งเรียกภิกษุทั้งหลายมา<br>
  ตรัสว่า “ภิกษุทั้งหลาย เวลานี้ เธอทั้งหลายนั่งสนทนากันด้วยเรื่องอะไร และพูด<br>
  เรื่องอะไรค้างไว้”<br>
  ภิกษุเหล่านั้นกราบทูลว่า “ข้าแต่พระองค์ผู้เจริญ ขอประทานวโรกาส เมื่อ<br>
  ข้าพระองค์ทั้งหลายกลับจากบิณฑบาต หลังจากฉันอาหารเสร็จแล้วมานั่งประชุม<br>
  พร้อมกันในอุปัฏฐานศาลา ได้สนทนาอันตรากถาขึ้นมาดังนี้ว่า ‘ท่านทั้งหลาย<br>
  บรรดาพระราชา ๒ พระองค์นี้ คือ พระเจ้าพิมพิสารจอมทัพมคธรัฐ กับพระเจ้า<br>
  ปเสนทิโกศล พระองค์ไหน มีราชทรัพย์มากกว่า โภคสมบัติมากกว่า ท้องพระคลัง<br>
  มากกว่า แว่นแคว้นมากกว่า ราชพาหนะมากกว่า พระกำลังมากกว่า พระฤทธิ์<br>
  มากกว่า หรือทรงอานุภาพมากกว่า’ ข้าแต่พระองค์ผู้เจริญ อันตรากถานี้แลที่ข้าพระองค์<br>
  ทั้งหลายพูดค้างไว้ ก็พอดีพระผู้มีพระภาคเสด็จมาถึง พระพุทธเจ้าข้า”<br>
  พระผู้มีพระภาคตรัสว่า “ภิกษุทั้งหลาย การที่เธอทั้งหลายผู้เป็นกุลบุตรมีศรัทธา<br>
  ออกจากเรือนบวชเป็นบรรพชิต แล้วมัวสนทนาเรื่องอย่างนี้นั้น ไม่สมควรเลย ภิกษุ<br>
  ทั้งหลาย เธอทั้งหลายนั่งประชุมกันแล้วควรทำกิจเพียง ๒ อย่าง คือ การกล่าวธรรม<br>
  หรือความเป็นผู้นิ่งอย่างพระอริยะ”<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๙๑ }</span></p><hr><p>
  พระสุตตันตปิฎก ขุททกนิกาย อุทาน [๒. มุจจลินทวรรค] ๓. ทัณฑสูตร<br>
  พุทธอุทาน๑<br>
  กามสุข๒ในโลก๓และทิพยสุข๔ ยังไม่ถึงเสี้ยวที่ ๑๖<br>
  แห่งความสุขคือความสิ้นตัณหา๕<br>
  ราชสูตรที่ ๒ จบ</p>
<p> ๓. ทัณฑสูตร<br>
  ว่าด้วยการทำร้ายสัตว์ด้วยท่อนไม้<br>
  [๑๓] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น เด็กชายจำนวนมากใช้ท่อนไม้ตีงูในระหว่าง<br>
  กรุงสาวัตถีกับพระเชตวัน ครั้งนั้น ในเวลาเช้า พระผู้มีพระภาคทรงครองอันตรวาสก<br>
  ถือบาตรและจีวร เสด็จเข้าไปบิณฑบาตยังกรุงสาวัตถี ได้ทอดพระเนตรเห็นเด็กชาย<br>
  เหล่านั้นกำลังใช้ท่อนไม้ตีงูในระหว่างกรุงสาวัตถีกับพระเชตวัน<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า<br><br>เชิงอรรถ :<br>
  ๑ พุทธอุทานนี้ ทรงเปล่งแสดงอานุภาพอริยวิหารสุข (ขุ.อุ.อ. ๑๒/๑๑๑)<br>
  ๒ กามสุข หมายถึงความสุขที่เกิดจากกิเลสกาม (ขุ.อุ.อ. ๑๒/๑๑๑-๑๑๒)<br>
  ๓ โลก หมายถึงสัตวโลกและโอกาสโลก (ขุ.อุ.อ. ๑๒/๑๑๑)<br>
  ๔ ทิพยสุข หมายถึงสุขอันเป็นทิพย์และสุขอันเกิดจากรูปสมาบัติของพรหมและมนุษย์
  (ขุ.อุ.อ. ๑๒/๑๑๒)<br>
  ๕ ความสุขคือความสิ้นตัณหา หมายถึงสุขอันเกิดจากผลสมาบัติ (ขุ.อุ.อ. ๑๒/๑๑๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๙๒ }</span></p><hr><p>
  พระสุตตันตปิฎก ขุททกนิกาย อุทาน [๒. มุจจลินทวรรค] ๔. สักการสูตร<br>
  พุทธอุทาน<br>
  ผู้ใดใฝ่หาความสุขเพื่อตน<br>
  แต่กลับใช้ท่อนไม้ทำร้ายสัตว์ทั้งหลายผู้รักสุข<br>
  ผู้นั้นตายไปแล้วย่อมไม่ได้รับความสุขเลย<br>
  ส่วนผู้ใดใฝ่หาความสุขเพื่อตน<br>
  ไม่ใช้ท่อนไม้ทำร้ายสัตว์ทั้งหลายผู้รักสุข<br>
  ผู้นั้นตายไปแล้ว ย่อมได้รับความสุข๑<br>
  ทัณฑสูตรที่ ๓ จบ</p>
<p> ๔. สักการสูตร<br>
  ว่าด้วยเครื่องสักการะ<br>
  [๑๔] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น พระผู้มีพระภาคทรงเป็นผู้ที่มหาชนสักการะ<br>
  เคารพ นับถือ บูชา นอบน้อม ทรงได้จีวร บิณฑบาต เสนาสนะ และคิลานปัจจัย<br>
  เภสัชบริขาร แม้ภิกษุสงฆ์ก็เป็นผู้ที่มหาชนสักการะ เคารพ นับถือ บูชา นอบน้อม<br>
  ได้จีวร บิณฑบาต เสนาสนะ และคิลานปัจจัยเภสัชบริขาร ส่วนพวกอัญเดียรถีย์๒<br>
  ปริพาชก เป็นผู้ที่มหาชนไม่สักการะ ไม่เคารพ ไม่นับถือ ไม่บูชา ไม่นอบน้อม ไม่ได้<br>
  จีวร บิณฑบาต เสนาสนะ และคิลานปัจจัยเภสัชบริขาร ครั้งนั้นแล พวกอัญเดียรถีย์<br>
  ปริพาชกทนดูสักการะที่เกิดขึ้นแก่พระผู้มีพระภาคและภิกษุสงฆ์ไม่ได้ เห็นภิกษุ<br>
  ทั้งหลายในบ้านและในป่า ย่อมด่า บริภาษ เกรี้ยวกราด เบียดเบียนด้วยวาจา<br>
  หยาบคายที่ไม่ใช่ของสัตบุรุษ<br><br>เชิงอรรถ :<br>
  ๑ ดูธรรมบทข้อ ๑๓๑-๑๓๒ หน้า ๗๓ ในเล่มนี้<br>
  ๒ อัญเดียรถีย์ หมายถึงนักบวชผู้ชายภายนอกพระพุทธศาสนา (วิ.อ. ๓/๑๓๒/๑๐๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๙๓ }</span></p><hr><p>
  พระสุตตันตปิฎก ขุททกนิกาย อุทาน [๒. มุจจลินทวรรค] ๔. สักการสูตร<br>
  ครั้งนั้นแล ภิกษุจำนวนมากเข้าไปเฝ้าพระผู้มีพระภาคถึงที่ประทับ ถวายอภิวาท<br>
  พระผู้มีพระภาคแล้วนั่ง ณ ที่สมควร ได้กราบทูลพระผู้มีพระภาคดังนี้ว่า “ข้าแต่<br>
  พระองค์ผู้เจริญ บัดนี้ พระผู้มีพระภาคทรงเป็นผู้ที่มหาชนสักการะ เคารพ นับถือ<br>
  บูชา นอบน้อม ทรงได้จีวร บิณฑบาต เสนาสนะ และคิลานปัจจัยเภสัชบริขาร<br>
  แม้ภิกษุสงฆ์ก็เป็นผู้ที่มหาชนสักการะ เคารพ นับถือ บูชา นอบน้อม ได้จีวร<br>
  บิณฑบาต เสนาสนะ และคิลานปัจจัยเภสัชบริขาร ส่วนพวกอัญเดียรถีย์ปริพาชก<br>
  เป็นผู้ที่มหาชนไม่สักการะ ไม่เคารพ ไม่นับถือ ไม่บูชา ไม่นอบน้อม ไม่ได้จีวร<br>
  บิณฑบาต เสนาสนะ และคิลานปัจจัยเภสัชบริขาร ครั้งนั้นแล พวกอัญเดียรถีย์<br>
  ปริพาชก ทนดูสักการะที่เกิดขึ้นแก่พระผู้มีพระภาคและภิกษุสงฆ์ไม่ได้ เห็นภิกษุ<br>
  ทั้งหลายในบ้านและในป่า ย่อมด่า บริภาษ เกรี้ยวกราด เบียดเบียนด้วยวาจา<br>
  หยาบคายที่ไม่ใช่ของสัตบุรุษ พระพุทธเจ้าข้า”<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า</p>
<p> พุทธอุทาน<br>
  เธอทั้งหลายได้รับสุขและทุกข์ ในบ้าน(หรือ)ในป่า<br>
  ไม่ควรใส่ใจสุขและทุกข์นั้นว่ามีสาเหตุมาจากตน หรือคนอื่น<br>
  ผัสสะทั้งหลาย๑ จะสัมผัสได้ก็เพราะอาศัยอุปธิ๒<br>
  เมื่อไม่มีอุปธิ ผัสสะทั้งหลายจะสัมผัสได้อย่างไร<br>
  สักการสูตรที่ ๔ จบ<br><br>เชิงอรรถ :<br>
  ๑ ผัสสะทั้งหลาย ในที่นี้หมายถึงสุขเวทนา และทุกขเวทนา (ขุ.อุ.อ. ๑๔/๑๑๘)<br>
  ๒ อุปธิ ในที่นี้หมายถึงขันธ์ ๕ (ขุ.อุ.อ. ๑๔/๑๑๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๙๔ }</span></p><hr><p>
  พระสุตตันตปิฎก ขุททกนิกาย อุทาน [๒. มุจจลินทวรรค] ๕. อุปาสกสูตร<br>
  ๕. อุปาสกสูตร<br>
  ว่าด้วยอุบาสก<br>
  [๑๕] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น อุบาสกชาวบ้านอิจฉานังคละคนหนึ่ง<br>
  ถึงกรุงสาวัตถีโดยลำดับ ด้วยกิจที่จะต้องทำบางอย่าง ครั้งนั้น อุบาสกนั้นครั้นทำ<br>
  กิจที่จะต้องทำในกรุงสาววัตถีเสร็จแล้ว จึงเข้าไปเฝ้าพระผู้มีพระภาคถึงที่ประทับ<br>
  ถวายอภิวาทพระผู้มีพระภาคแล้วนั่ง ณ ที่สมควร พระผู้มีพระภาคได้ตรัสกับ<br>
  อุบาสกนั้นดังนี้ว่า “นานเหลือเกิน อุบาสก ท่านจึงมีเหตุมา ณ ที่นี้ได้”<br>
  อุบาสกนั้นกราบทูลว่า “ข้าแต่พระองค์ผู้เจริญ ข้าพระองค์ประสงค์จะเข้าเฝ้า<br>
  พระผู้มีพระภาคนานแล้ว พระพุทธเจ้าข้า แต่ว่าข้าพระองค์มัวขวนขวายกับกิจที่จะ<br>
  ต้องทำบางอย่าง จึงไม่สามารถเข้ามาเฝ้าพระผู้มีพระภาคได้”<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงทรงเปล่งอุทานนี้<br>
  ในเวลานั้นว่า</p>
<p> พุทธอุทาน<br>
  ความสุขย่อมมีแก่บุคคลผู้ไม่มีอะไร๑<br>
  ผู้มีธรรมอันนับได้แล้ว๒เป็นพหูสูต๓<br>
  ท่านจงดูคนที่มีกิเลสเครื่องกังวลกำลังเดือดร้อนอยู่<br>
  เพราะคนที่มีความผูกพันกับคนอื่นย่อมเดือดร้อน<br>
  อุปาสกสูตรที่ ๕ จบ<br><br>เชิงอรรถ :<br>
  ๑ ไม่มีอะไร หมายถึงไม่มีอารมณ์อะไรในอารมณ์ทั้ง ๕ ที่จะต้องยึดถือด้วยตัณหาว่า
  “สิ่งนั้นเป็นของเรา”<br>
  อีกนัยหนึ่งหมายถึงไม่มีกิเลสเครื่องกังวลมีราคะเป็นต้น (ขุ.อุ.อ. ๑๕/๑๒๐)<br>
  ๒ ผู้มีธรรมอันนับได้แล้ว หมายถึงผู้ทำกิจแสร็จแล้ว ได้แก่ บรรลุมรรค ๔ ผล ๔ ในที่นี้หมายถึงพระอรหันต์<br>
  (ขุ.อุ.อ. ๑๕/๑๒๐-๑๒๑)<br>
  ๓ พหูสูต ในที่นี้หมายถึงเป็นพหูสูตด้วยปฏิเวธพาหุสัจจะ(ความเป็นพหูสูตด้วยการรู้แจ้งธรรม)
  (ขุ.อุ.อ. ๑๕/๑๒๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๙๕ }</span></p><hr><p>
  พระสุตตันตปิฎก ขุททกนิกาย อุทาน [๒. มุจจลินทวรรค] ๖. คัพภินีสูตร<br>
  ๖. คัพภินีสูตร<br>
  ว่าด้วยหญิงมีครรภ์<br>
  [๑๖] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น ภรรยาของปริพาชกคนหนึ่ง เป็นมาณวิกา<br>
  วัยสาวมีครรภ์แก่ใกล้คลอด ครั้งนั้น นางปริพาชิกานั้นได้กล่าวกับปริพาชกนั้น<br>
  ดังนี้ว่า “พราหมณ์ ท่านจงไปนำน้ำมันมาเตรียมไว้เพื่อดิฉันในเวลาคลอด”<br>
  เมื่อนางปริพาชิกากล่าวอย่างนี้ ปริพาชกนั้นจึงกล่าวกับนางปริพาชิกาดังนี้ว่า<br>
  “แม่นาง ฉันจะนำน้ำมันมาจากที่ไหนเล่า”<br>
  แม้ครั้งที่ ๒ นางปริพาชิกาก็ได้กล่าวกับปริพาชกดังนี้ว่า “พราหมณ์ ท่านจง<br>
  ไปนำน้ำมันมาเตรียมไว้เพื่อดิฉันในเวลาคลอด”<br>
  ปริพาชกได้กล่าวกับนางปริพาชิกาดังนี้ว่า “แม่นาง ฉันจะนำน้ำมันมาจาก<br>
  ที่ไหนเล่า”<br>
  แม้ครั้งที่ ๓ นางปริพาชิกาก็ได้กล่าวกับปริพาชกดังนี้ว่า “พราหมณ์ ท่านจง<br>
  ไปนำน้ำมันมาเตรียมไว้เพื่อดิฉันในเวลาคลอด”<br>
  สมัยนั้น เจ้าหน้าที่พระคลังได้ถวายเนยใสบ้าง น้ำมันบ้าง ในท้องพระคลัง<br>
  ของพระเจ้าปเทนทิโกศล แก่สมณะบ้าง แก่พราหมณ์บ้าง ให้ดื่มจนพอ ไม่ให้เพื่อนำ<br>
  ออกไป<br>
  ครั้งนั้น ปริพาชกนั้นมีความคิดดังนี้ว่า “เจ้าหน้าที่พระคลังได้ถวายเนยใสบ้าง<br>
  น้ำมันบ้าง ในท้องพระคลังของพระเจ้าปเสนทิโกศล แก่สมณะบ้าง แก่พราหมณ์บ้าง<br>
  ให้ดื่มจนพอ ไม่ให้เพื่อนำออกไป ทางที่ดี เราควรไปท้องพระคลังของพระเจ้า<br>
  ปเสนทิโกศล ดื่มน้ำมันจนพอแล้วกลับมาเรือน สำรอกน้ำมันออกมาเตรียมไว้เพื่อ<br>
  นางปริพาชิกาในเวลาคลอด”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๑๙๖ }</span></p><hr><p class="nc"><a href="tpd25-2.htm" >&gt;&gt;&gt;&gt;&gt; หน้าต่อไป &gt;&gt;&gt;&gt;&gt;</a>  </p>
  <p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>