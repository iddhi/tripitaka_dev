<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>





<meta http-equiv="Content-Type" content="text/html; "><title>พระไตรปิฎกเล่มที่ ๑๕-๒ สุตตันตปิฎกที่ ๐๗ สังยุตตนิกาย สคาถวรรค</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๑๕-๒ สุตตันตปิฎกที่ ๐๗ สังยุตตนิกาย สคาถวรรค<br>
  <br>
พระสุตตันตปิฎก<br>
สังยุตตนิกาย สคาถวรรค<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br></p><hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๒. ทุติยวรรค ๑๐. รัชชสูตร<br>
<br>
  ๑๐. รัชชสูตร<br>
  ว่าด้วยมารอัญเชิญพระผู้มีพระภาคให้เสวยราชสมบัติ</p>
<p>
  [๑๕๖] สมัยหนึ่ง พระผู้มีพระภาคประทับอยู่ ณ กระท่อมกลางป่า<br>
  ในหิมวันตประเทศ แคว้นโกศล ครั้งนั้น พระผู้มีพระภาคทรงหลีกเร้นอยู่ในที่สงัด<br>
  เกิดความรำพึงอย่างนี้ว่า “เราจะสามารถเสวยราชสมบัติโดยธรรม โดยที่ไม่<br>
  เบียดเบียนเอง ไม่ใช้ให้ผู้อื่นเบียดเบียน ไม่ทำให้เขาเสื่อมเอง ไม่ใช้ผู้อื่นทำเขา<br>
  ให้เสื่อม ไม่ทำเขาให้เศร้าโศกเอง ไม่ใช้ผู้อื่นทำเขาให้เศร้าโศก หรือไม่หนอ”<br>
  ครั้งนั้น มารผู้มีบาปทราบความรำพึงของพระผู้มีพระภาคด้วยใจแล้ว เข้าไป<br>
  เฝ้าพระผู้มีพระภาคถึงที่ประทับแล้วได้กราบทูลพระผู้มีพระภาคดังนี้ว่า “ขอพระผู้มี<br>
  พระภาคจงเสวยราชสมบัติเถิด พระพุทธเจ้าข้า ขอพระสุคตจงเสวยราชสมบัติ<br>
  โดยธรรม โดยที่ไม่เบียดเบียนเอง ไม่ใช้ผู้อื่นให้เบียดเบียน ไม่ทำเขาให้เสื่อมเอง<br>
  ไม่ใช้ผู้อื่นทำเขาให้เสื่อม ไม่ทำเขาให้เศร้าโศกเอง ไม่ใช้ผู้อื่นทำเขาให้เศร้าโศก”<br>
  พระผู้มีพระภาคตรัสว่า “มารผู้มีบาป ท่านเห็นอะไรของเรา ทำไมจึงพูดกับเรา<br>
  อย่างนี้ว่า ‘ขอพระผู้มีพระภาคจงเสวยราชสมบัติเถิด พระพุทธเจ้าข้า ขอพระสุคต<br>
  จงเสวยราชสมบัติโดยธรรม โดยไม่เบียดเบียนเอง ไม่ใช้ผู้อื่นให้เบียดเบียน ไม่ทำ<br>
  เขาให้เสื่อมเอง ไม่ใช้ผู้อื่นทำเขาให้เสื่อม ไม่ทำเขาให้เศร้าโศกเอง ไม่ใช้ผู้อื่น<br>
  ทำเขาให้เศร้าโศก”<br>
  มารกราบทูลว่า “ข้าแต่พระองค์ผู้เจริญ อิทธิบาท ๔ ประการ พระองค์<br>
  ทรงเจริญ ทำให้มาก ทำให้เป็นดุจยาน ทำให้เป็นที่ตั้ง ตั้งไว้เนือง ๆ สั่งสมแล้ว<br>
  ปรารภเสมอดีแล้ว ก็เมื่อพระองค์ทรงพระประสงค์พึงอธิษฐานภูเขาหลวงชื่อว่าหิมพานต์<br>
  ให้เป็นทองคำล้วน ภูเขานั้นก็เป็นทองคำล้วนได้จริง”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๑๙๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต]<br>
๒. ทุติยวรรค รวมพระสูตรที่มีในวรรค</p>
<p>
  พระผู้มีพระภาคตรัสกับมารด้วยพระคาถาว่า<br>
  ภูเขาทองคำล้วนทั้งลูก ถึงสองเท่า<br>
  ก็ยังไม่จุใจสำหรับบุคคลคนหนึ่ง<br>
  บุคคลทราบดังนี้แล้ว พึงประพฤติสงบ<br>
  ผู้ใดเห็นทุกข์มีกามเป็นต้นเหตุแล้ว<br>
  ผู้นั้นจะพึงน้อมไปในกามได้อย่างไร<br>
  บุคคลทราบอุปธิ๑ว่าเป็นเครื่องข้องในโลกแล้ว<br>
  พึงศึกษาเพื่อกำจัดอุปธินั้น<br>
  ลำดับนั้น มารผู้มีบาปเป็นทุกข์เสียใจว่า “พระผู้มีพระภาคทรงรู้จักเรา พระสุคต<br>
  ทรงรู้จักเรา” จึงหายตัวไป ณ ที่นั้นเอง</p>

<p class="nc">
  รัชชสูตรที่ ๑๐ จบ<br>
  วรรคที่ ๒ จบ<br>
<br>
รวมพระสูตรที่มีในวรรคนี้ คือ<br>
  <br>
  ๑. ปาสาณสูตร   ๒. สีหสูตร<br>
  ๓. สกลิกสูตร  ๔. ปฏิรูปสูตร<br>
  ๕. มานสสูตร  ๖. ปัตตสูตร<br>
  ๗. อายตนสูตร  ๘. ปิณฑสูตร<br>
  ๙. กัสสกสูตร ๑๐. รัชชสูตร</p>
<p class="footer">เชิงอรรถ :<br>
  ๑ อุปธิ ในที่นี้หมายถึงกามคุณ ๕ คือ รูป เสียง กลิ่น รส และโผฏฐัพพะ (สํ.ส.อ.
  ๑/๑๕๖/๑๗๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๐๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๑. สัมพหุลสูตร<br>
<br>
  ๓. ตติยวรรค<br>
  หมวดที่ ๓<br>
  ๑. สัมพหุลสูตร<br>
  ว่าด้วยภิกษุหลายรูป</p>
<p>
  [๑๕๗] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ นครศิลาวดี แคว้นสักกะ สมัยนั้น<br>
  ภิกษุหลายรูปเป็นผู้ไม่ประมาท มีความเพียร อุทิศกายและใจอยู่ใกล้พระผู้มี<br>
  พระภาค<br>
  ครั้งนั้น มารผู้มีบาปแปลงกายเป็นพราหมณ์ สวมชฎาใหญ่ นุ่งหนังเสือ<br>
  เป็นคนแก่ หลังโกง หายใจเสียงดังครืดคราด ถือไม้เท้าทำด้วยไม้มะเดื่อ เข้าไปหา<br>
  ภิกษุเหล่านั้นถึงที่อยู่แล้วจึงกล่าวกับภิกษุเหล่านั้นดังนี้ว่า “บรรพชิตผู้เจริญทั้งหลาย<br>
  พวกท่านเป็นนักบวชที่ยังหนุ่มแน่น มีผมดำสนิท อยู่ในวัยแรกรุ่นอันเจริญ แต่ไม่<br>
  เพลิดเพลินในกามคุณทั้งหลาย ขอพวกท่านจงบริโภคกามทั้งหลายอันเป็นของมนุษย์<br>
  พวกท่านอย่าละกามที่เห็นเฉพาะหน้าวิ่งไปหากามทิพย์อันมีอยู่ตามกาลเลย”<br>
  ภิกษุเหล่านั้นตอบว่า “พราหมณ์ พวกข้าพเจ้ามิได้ละกามที่เห็นเฉพาะหน้า<br>
  แล้ววิ่งไปหากามทิพย์อันมีอยู่ตามกาลเลย แต่พวกข้าพเจ้าละกามทิพย์อันมีอยู่ตาม<br>
  กาลแล้ววิ่งไปหาธรรมที่เห็นเฉพาะหน้า พราหมณ์ เพราะว่ากามทั้งหลายอันมีอยู่<br>
  ตามกาล พระผู้มีพระภาคตรัสว่ามีทุกข์มาก มีความคับแค้นมาก ในกามนี้มีโทษ<br>
  ยิ่งนัก ส่วนธรรมนี้เป็นธรรมที่ผู้ปฏิบัติจะพึงเห็นชัดด้วยตนเอง ไม่ประกอบด้วยกาล<br>
  ควรเรียกให้มาดู ควรน้อมเข้ามาในตน อันวิญญูชนพึงรู้เฉพาะตน” เมื่อภิกษุ<br>
  เหล่านั้นกล่าวอย่างนี้แล้ว มารผู้มีบาปจึงสั่นศีรษะ แลบลิ้น ทำหน้าผากให้ย่น<br>
  เป็น ๓ รอย ยันไม้เท้าจากไป<br>
  ครั้งนั้น ภิกษุเหล่านั้นเข้าไปเฝ้าพระผู้มีพระภาคถึงที่ประทับ ถวายอภิวาท<br>
  พระผู้มีพระภาคแล้วนั่ง ณ ที่สมควร ได้กราบทูลพระผู้มีพระภาคดังนี้ว่า “ข้าแต่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๐๑ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๑. สัมพหุลสูตร</p>
<p>
  พระองค์ผู้เจริญ ข้าพระองค์ทั้งหลายเป็นผู้ไม่ประมาท มีความเพียร อุทิศกายและใจ<br>
  อยู่ในที่ใกล้พระองค์ ณ ที่นี้ ข้าแต่พระองค์ผู้เจริญ มีพราหมณ์คนหนึ่งสวมชฎาใหญ่<br>
  นุ่งหนังเสือ เป็นคนแก่ หลังโกง หายใจเสียงดังครืดคราด ถือไม้เท้าทำด้วยไม้มะเดื่อ<br>
  เข้ามาหาพวกข้าพระองค์ถึงที่อยู่ ได้กล่าวกับพวกข้าพระองค์ดังนี้ว่า ‘บรรพชิต<br>
  ผู้เจริญทั้งหลาย พวกท่านเป็นนักบวชที่ยังหนุ่มแน่น มีผมดำสนิท อยู่ในวัยแรกรุ่น<br>
  อันเจริญ แต่ไม่เพลิดเพลินในกามทั้งหลาย ขอพวกท่านจงบริโภคกามทั้งหลาย<br>
  อันเป็นของมนุษย์ พวกท่านอย่าละกามที่เห็นเฉพาะหน้าแล้ววิ่งไปหากามทิพย์อันมี<br>
  อยู่ตามกาลเลย’<br>
  เมื่อพราหมณ์กล่าวอย่างนี้แล้ว พวกข้าพระองค์ได้กล่าวกับพราหมณ์นั้นว่า<br>
  ‘พราหมณ์ พวกข้าพเจ้ามิได้ละกามที่เห็นเฉพาะหน้าแล้ววิ่งไปหากามทิพย์อันมีอยู่<br>
  ตามกาลเลย แต่พวกข้าพเจ้าละกามทิพย์อันมีอยู่ตามกาลแล้ววิ่งไปหาธรรมที่เห็น<br>
  เฉพาะหน้า เพราะว่ากามทั้งหลายอันมีอยู่ตามกาล พระผู้มีพระภาคตรัสว่ามี<br>
  ทุกข์มาก มีความคับแค้นมาก ในกามนี้มีโทษยิ่งนัก ส่วนธรรมนี้เป็นธรรมที่ผู้ปฏิบัติ<br>
  จะพึงเห็นชัดด้วยตนเอง ไม่ประกอบด้วยกาล ควรเรียกให้มาดู ควรน้อมเข้ามาในตน<br>
  อันวิญญูชนพึงรู้เฉพาะตน’ เมื่อข้าพระองค์กล่าวอย่างนี้แล้ว พราหมณ์นั้นสั่นศีรษะ<br>
  แลบลิ้น ทำหน้าผากให้ย่นเป็น ๓ รอย ยันไม้เท้าจากไป”<br>
  พระผู้มีพระภาคตรัสว่า “ภิกษุทั้งหลาย นั่นมิใช่พราหมณ์ นั่นคือมารผู้มีบาป<br>
  มาเพื่อลวงพวกเธอให้หลงเข้าใจผิด”<br>
  ลำดับนั้น พระผู้มีพระภาคทรงทราบเนื้อความนั้นแล้ว จึงตรัสพระคาถานี้<br>
  ในเวลานั้นว่า<br>
  ผู้ใดเห็นทุกข์มีกามเป็นต้นเหตุแล้ว<br>
  ผู้นั้นจะพึงน้อมไปในกามได้อย่างไร<br>
  บุคคลทราบอุปธิว่าเป็นเครื่องข้องในโลกแล้ว<br>
  พึงศึกษาเพื่อกำจัดอุปธินั้น๑</p>
<p class="nc">
  สัมพหุลสูตรที่ ๑ จบ</p>
<p class="footer">เชิงอรรถ :<br>
  ๑ ดูเทียบคาถาข้อ ๑๕๖ หน้า ๒๐๐ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๐๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๒. สมิทธิสูตร<br>
<br>
  ๒. สมิทธิสูตร<br>
  ว่าด้วยพระสมิทธิ</p>
<p>
  [๑๕๘] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ นครศิลาวดี แคว้นสักกะ สมัยนั้น<br>
  ท่านพระสมิทธิเป็นผู้ไม่ประมาท มีความเพียร อุทิศกายและใจอยู่ในที่ใกล้พระผู้มี<br>
  พระภาค<br>
  ครั้งนั้น ท่านพระสมิทธิหลีกเร้นอยู่ในที่สงัด เกิดความคิดคำนึงอย่างนี้ว่า<br>
  “เป็นลาภของเราหนอที่เราได้พระอรหันตสัมมาสัมพุทธเจ้าเป็นพระศาสดาของเรา<br>
  เป็นลาภของเราหนอที่เราได้บวชในพระธรรมวินัย อันพระศาสดาตรัสไว้ดีแล้วอย่างนี้<br>
  เป็นลาภของเราหนอที่เราได้เพื่อนพรหมจารี ผู้มีศีล มีกัลยาณธรรม” ครั้งนั้น<br>
  มารผู้มีบาปทราบความคิดคำนึงของท่านพระสมิทธิด้วยใจแล้ว เข้าไปหาท่านพระ<br>
  สมิทธิถึงที่อยู่แล้วทำเสียงดังน่าสะพรึงกลัว น่าหวาดเสียว ประดุจแผ่นดินจะถล่ม<br>
  ณ ที่ใกล้ท่านพระสมิทธิ<br>
  ลำดับนั้น ท่านพระสมิทธิเข้าไปเฝ้าพระผู้มีพระภาคถึงที่ประทับ ถวายอภิวาท<br>
  แล้วนั่ง ณ ที่สมควร ได้กราบทูลดังนี้ว่า “ข้าแต่พระองค์ผู้เจริญ ข้าพระองค์เป็นผู้<br>
  ไม่ประมาท มีความเพียร อุทิศกายและใจอยู่ในที่ใกล้พระองค์ ณ ที่นี้ ข้าพระองค์<br>
  หลีกเร้นอยู่ในที่สงัดเกิดความคิดคำนึงอย่างนี้ว่า ‘เป็นลาภของเราหนอที่เราได้พระ-<br>
  อรหันตสัมมาสัมพุทธเจ้าเป็นพระศาสดาของเรา เป็นลาภของเราหนอที่เราได้บวช<br>
  ในพระธรรมวินัย อันพระศาสดาตรัสไว้ดีแล้วอย่างนี้ เป็นลาภของเราหนอที่เราได้<br>
  เพื่อนพรหมจารี ผู้มีศีล มีกัลยาณธรรม’ เสียงดังน่าสะพรึงกลัว น่าหวาดเสียว<br>
  ประดุจแผ่นดินจะถล่ม ได้มีแล้วในที่ใกล้ข้าพระองค์”<br>
  พระผู้มีพระภาคตรัสว่า “สมิทธิ นั่นมิใช่แผ่นดินจะถล่ม นั่นคือมารผู้มีบาป<br>
  มาเพื่อลวงให้เธอหลงเข้าใจผิด เธอจงไปเถิดสมิทธิ จงเป็นผู้ไม่ประมาท มีความเพียร<br>
  อุทิศกายและใจอยู่ในที่นั้นเถิด”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๐๓ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๒. สมิทธิสูตร</p>
<p>
  ท่านพระสมิทธิรับพระดำรัสแล้วลุกขึ้นจากอาสนะ ถวายอภิวาทพระผู้มีพระภาค<br>
  กระทำประทักษิณแล้วจากไป<br>
  แม้ในครั้งที่ ๒ ท่านพระสมิทธิเป็นผู้ไม่ประมาท มีความเพียร อุทิศกาย<br>
  และใจอยู่ในที่นั้นนั่นเอง<br>
  แม้ในครั้งที่ ๒ ท่านพระสมิทธิหลีกเร้นอยู่ในที่สงัด เกิดความคิดคำนึง<br>
  อย่างนี้ว่า ฯลฯ<br>
  แม้ในครั้งที่ ๒ มารผู้มีบาปทราบความคิดคำนึงของท่านพระสมิทธิด้วยใจ<br>
  จึงทำเสียงดังน่าสะพรึงกลัว น่าหวาดเสียว ประดุจแผ่นดินจะถล่ม ณ ที่ใกล้ท่าน<br>
  พระสมิทธิ<br>
  ลำดับนั้น ท่านพระสมิทธิทราบว่า “นี้คือมารผู้มีบาป” จึงกล่าวกับมาร<br>
  ผู้มีบาปด้วยคาถาว่า<br>
  เราออกจากเรือนบวชเป็นบรรพชิตด้วยศรัทธา<br>
  เรารู้สติและปัญญาแล้ว อนึ่ง จิตก็ตั้งมั่นดีแล้ว<br>
  ท่านบันดาลรูปร่างให้น่ากลัวแค่ไหน<br>
  ก็ทำให้เราหวั่นไหวไม่ได้<br>
  ลำดับนั้น มารผู้มีบาปเป็นทุกข์เสียใจว่า “ภิกษุสมิทธิรู้จักเรา” จึงหายตัวไป<br>
  ณ ที่นั้นเอง</p>
<p class="nc">
  สมิทธิสูตรที่ ๒ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๐๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๓. โคธิกสูตร<br>
<br>
  ๓. โคธิกสูตร<br>
  ว่าด้วยพระโคธิกะ</p>
<p>
  [๑๕๙] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเวฬุวัน สถานที่ให้เหยื่อกระแต<br>
  เขตกรุงราชคฤห์ สมัยนั้น ท่านพระโคธิกะอยู่ที่วิหารกาฬศิลาข้างภูเขาอิสิคิลิ<br>
  ครั้งนั้น ท่านพระโคธิกะเป็นผู้ไม่ประมาท มีความเพียร อุทิศกายและใจอยู่<br>
  ได้บรรลุเจโตวิมุตติชั่วคราว๑ ภายหลังท่านพระโคธิกะเสื่อมจากเจโตวิมุตติชั่วคราวนั้น<br>
  แม้ครั้งที่ ๒ ท่านพระโคธิกะเป็นผู้ไม่ประมาท มีความเพียร อุทิศกายและใจอยู่<br>
  ได้บรรลุเจโตวิมุตติชั่วคราว แม้ครั้งที่ ๒ ท่านก็เสื่อมจากเจโตวิมุตติชั่วคราวนั้น<br>
  แม้ครั้งที่ ๓ ท่านพระโคธิกะเป็นผู้ไม่ประมาท มีความเพียร อุทิศกายและใจอยู่<br>
  ได้บรรลุเจโตวิมุตติชั่วคราว แม้ในครั้งที่ ๓ ท่านก็เสื่อมจากเจโตวิมุตติชั่วคราวนั้น<br>
  แม้ครั้งที่ ๔ ท่านพระโคธิกะเป็นผู้ไม่ประมาท ฯลฯ ได้บรรลุเจโตวิมุตติชั่วคราว<br>
  แม้ในครั้งที่ ๔ ท่านก็เสื่อมจากเจโตวิมุตติชั่วคราวนั้น<br>
  แม้ครั้งที่ ๕ ท่านพระโคธิกะเป็นผู้ไม่ประมาท ฯลฯ ได้บรรลุเจโตวิมุตติชั่วคราว<br>
  แม้ในครั้งที่ ๕ ท่านก็เสื่อมจากเจโตวิมุตติชั่วคราวนั้น<br>
  แม้ครั้งที่ ๖ ท่านพระโคธิกะเป็นผู้ไม่ประมาท มีความเพียร อุทิศกายและใจอยู่<br>
  ได้บรรลุเจโตวิมุตติชั่วคราว แม้ในครั้งที่ ๖ ท่านก็เสื่อมจากเจโตวิมุตติชั่วคราวนั้น<br>
  แม้ครั้งที่ ๗ ท่านพระโคธิกะเป็นผู้ไม่ประมาท มีความเพียร อุทิศกายและใจอยู่<br>
  ก็ได้บรรลุเจโตวิมุตติชั่วคราวนั้นอีก<br>
  ครั้งนั้น ท่านพระโคธิกะได้มีความคิดดังนี้ว่า “เราได้เสื่อมจากเจโตวิมุตติชั่วคราว<br>
  ๖ ครั้งแล้ว ทางที่ดีเราพึงนำศัสตรามา๒”</p>
<p class="footer">เชิงอรรถ :<br>
  ๑ เจโตวิมุตติชั่วคราว หมายถึงโลกิยสมาบัติ (สํ.ส.อ. ๑/๑๕๙/๑๗๔)<br>
  ๒ นำศัสตรามา หมายถึงนำศัสตรามาฆ่าตัวตาย คือตัดก้านคอ (สํ.ข.อ. ๒/๘๗/๓๔๓,สํ.สฬา.อ.
  ๓/๘๗/๒๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๐๕ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๓. โคธิกสูตร</p>
<p>
  ลำดับนั้น มารผู้มีบาปทราบความคิดคำนึงของท่านพระโคธิกะด้วยใจแล้ว<br>
  เข้าไปเฝ้าพระผู้มีพระภาคถึงที่ประทับ ได้กราบทูลพระผู้มีพระภาคด้วยคาถาว่า<br>
  ข้าแต่พระมหาวีระผู้มีปัญญามาก<br>
  ผู้รุ่งเรืองด้วยฤทธิ์และยศ<br>
  ผู้ก้าวล่วงเวรและภัยทั้งปวง ผู้มีพระจักษุ<br>
  ข้าพระองค์ขอถวายอภิวาทพระยุคลบาท<br>
  ข้าแต่พระมหาวีระผู้ทรงไว้ซึ่งความรุ่งเรือง<br>
  สาวกของพระองค์ถูกมรณะครอบงำแล้ว<br>
  มุ่งหวังความตายอยู่<br>
  ขอพระองค์จงทรงห้ามสาวกของพระองค์นั้นเถิด<br>
  ข้าแต่พระผู้มีพระภาคผู้ปรากฏในหมู่ชน<br>
  สาวกของพระองค์ยินดีในพระศาสนา<br>
  มีใจยังไม่ได้บรรลุ๑ ยังเป็นพระเสขะอยู่<br>
  จะพึงมรณะได้อย่างไร<br>
  ขณะนั้น ท่านพระโคธิกะได้นำศัสตรามา ลำดับนั้น พระผู้มีพระภาคทรงทราบว่า<br>
  “นี้คือมารผู้มีบาป” จึงได้ตรัสกับมารผู้มีบาปด้วยพระคาถาว่า<br>
  นักปราชญ์ทั้งหลายทำอย่างนี้แล<br>
  ย่อมไม่ห่วงใยชีวิต<br>
  พระโคธิกะถอนตัณหาพร้อมทั้งราก<br>
  ปรินิพพานแล้ว<br>
  ครั้งนั้น พระผู้มีพระภาครับสั่งเรียกภิกษุทั้งหลายมาตรัสว่า “มาเถิด ภิกษุ<br>
  ทั้งหลาย เราจักไปยังวิหารกาฬศิลา ข้างภูเขาอิสิคิลิ ซึ่งเป็นสถานที่ที่โคธิกกุลบุตร<br>
  นำศัสตรามา” ภิกษุเหล่านั้นทูลรับสนองพระดำรัสแล้ว<br>
  ต่อมา พระผู้มีพระภาคเสด็จเข้าไปยังวิหารกาฬศิลา ข้างภูเขาอิสิคิลิ พร้อม<br>
  ด้วยภิกษุจำนวนมาก ได้ทอดพระเนตรเห็นท่านพระโคธิกะนอนคอบิดอยู่บนเตียง</p>
<p class="footer">เชิงอรรถ :<br>
  ๑ มีใจยังไม่ได้บรรลุ ในที่นี้หมายถึงยังไม่ได้บรรลุพระอรหัต (สํ.ส.อ. ๑/๑๕๙/๑๗๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๐๖ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๓. โคธิกสูตร</p>
<p>
  แต่ไกลเทียว ก็สมัยนั้น กลุ่มควันกลุ่มหมอกลอยไปทางทิศตะวันออก ทิศตะวันตก<br>
  ทิศเหนือ ทิศใต้ ทิศเบื้องบน ทิศเบื้องล่าง และทิศเฉียง<br>
  ลำดับนั้น พระผู้มีพระภาครับสั่งเรียกภิกษุทั้งหลายมาตรัสว่า “ภิกษุทั้งหลาย<br>
  เธอทั้งหลายเห็นกลุ่มควันกลุ่มหมอกลอยไปทางทิศตะวันออก ทิศตะวันตก ทิศเหนือ<br>
  ทิศใต้ ทิศเบื้องบน ทิศเบื้องล่าง และทิศเฉียงหรือไม่” เมื่อภิกษุเหล่านั้นทูลรับสนอง<br>
  พระดำรัสแล้ว จึงตรัสว่า “ภิกษุทั้งหลาย นั่นแลคือมารผู้มีบาป ค้นหาวิญญาณ๑<br>
  ของโคธิกกุลบุตรด้วยคิดว่า ‘วิญญาณของโคธิกกุลบุตรสถิตอยู่ ณ ที่ไหน’ ภิกษุ<br>
  ทั้งหลาย โคธิกกุลบุตรไม่มีวิญญาณสถิตอยู่ ปรินิพพานแล้ว”<br>
  ครั้งนั้น มารผู้มีบาปถือพิณสีเหลืองเหมือนผลมะตูมสุก เข้าไปเฝ้าพระผู้มี<br>
  พระภาคถึงที่ประทับ ได้กราบทูลพระผู้มีพระภาคด้วยคาถาว่า<br>
  ข้าพระองค์ค้นหาทั้งทิศเบื้องบน<br>
  ทิศเบื้องล่าง ทิศเบื้องขวาง<br>
  คือทั้งทิศใหญ่และทิศเฉียง ก็ไม่พบ<br>
  ท่านพระโคธิกะนั้นไป ณ ที่ไหนเล่า<br>
  พระผู้มีพระภาคตรัสว่า<br>
  นักปราชญ์ผู้ใดสมบูรณ์ด้วยปัญญา<br>
  มีปกติเพ่งพินิจ ยินดีในฌานทุกเมื่อ<br>
  พากเพียรอยู่ตลอดวันและคืน ไม่เสียดายชีวิต<br>
  ชนะกองทัพมัจจุแล้ว ไม่กลับมาสู่ภพใหม่<br>
  นักปราชญ์นั้น คือโคธิกกุลบุตร<br>
  ได้ถอนตัณหาพร้อมทั้งราก ปรินิพพานแล้ว<br>
  พิณได้พลัดตกจากรักแร้<br>
  ของมารผู้มีความเศร้าโศก<br>
  ในลำดับนั้น มารผู้เป็นยักษ์นั้นเสียใจ<br>
  จึงหายตัวไป ณ ที่นั้นเอง</p>
<p class="nc">
  โคธิกสูตรที่ ๓ จบ</p>
<p class="footer">เชิงอรรถ :<br>
  ๑ วิญญาณ ในที่นี้หมายถึงปฏิสนธิจิต (สํ.ส.อ. ๑/๑๕๙/๑๗๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๐๗ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต]<br>
๓. ตติยวรรค ๔. สัตตวัสสานุพันธสูตร<br>
<br>
  ๔. สัตตวัสสานุพันธสูตร<br>
  ว่าด้วยมารหาโอกาสทำลายพระพุทธเจ้าตลอด ๗ ปี</p>
<p>
  [๑๖๐] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ที่ต้นอชปาลนิโครธ ใกล้ฝั่งแม่น้ำเนรัญชรา<br>
  ตำบลอุรุเวลา สมัยนั้น มารผู้มีบาปติดตามพระผู้มีพระภาค คอยหาโอกาส<br>
  ตลอด ๗ ปี ก็ยังไม่ได้โอกาส ภายหลังมารผู้มีบาปเข้าไปเฝ้าพระผู้มีพระภาคถึง<br>
  ที่ประทับแล้ว ได้กราบทูลพระผู้มีพระภาคด้วยคาถาว่า<br>
  ท่านถูกความเศร้าโศกทับถมหรือ<br>
  จึงมาซบเซาอยู่ในป่าอย่างนี้<br>
  ท่านเสื่อมจากทรัพย์สมบัติหรือ<br>
  หรือว่ากำลังปรารถนาอะไรอยู่<br>
  ท่านได้ทำความเสียหายร้ายแรงอะไรไว้ในหมู่บ้านหรือ<br>
  เพราะเหตุไรท่านจึงไม่เป็นมิตรกับชนทั้งปวงเล่า<br>
  หรือว่าท่านเป็นมิตรกับใคร ๆ ไม่ได้<br>
  พระผู้มีพระภาคตรัสว่า<br>
  ท่านผู้เป็นเผ่าพันธุ์ของบุคคลผู้ประมาท<br>
  เราขุดรากของความเศร้าโศกได้หมดแล้ว<br>
  ไม่มีความเสียหาย ไม่เศร้าโศก เพ่งพินิจอยู่<br>
  เราตัดความติดแน่นคือความโลภในภพทั้งปวง<br>
  ไม่มีอาสวะ เพ่งพินิจอยู่<br>
  มารกราบทูลว่า<br>
  ชนเหล่าใดกล่าวถึงสิ่งใดว่า ‘นี้ของเรา’<br>
  ทั้งยังกล่าวว่า ‘ของเรา’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๐๘ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต]<br>
๓. ตติยวรรค ๔. สัตตวัสสานุพันธสูตร</p>
<p>
  ถ้าใจของท่านยังฝังอยู่ในสิ่งนั้น<br>
  สมณะ ท่านก็จะไม่พ้นจากเราไปได้๑<br>
  พระผู้มีพระภาคตรัสว่า<br>
  ชนเหล่าใดกล่าวถึงสิ่งใด สิ่งนั้นไม่ใช่ของเรา<br>
  ชนเหล่าใดกล่าว ชนเหล่านั้นไม่ใช่เรา<br>
  มารผู้มีบาป ท่านจงรู้อย่างนี้<br>
  ท่านย่อมไม่เห็นแม้ทางของเรา๒<br>
  มารกราบทูลว่า<br>
  ถ้าท่านรู้จักทางอันปลอดภัย<br>
  เป็นที่ให้ถึงอมตะ ก็จงจากไปคนเดียวเถิด<br>
  จะต้องพร่ำสอนคนอื่นทำไมเล่า<br>
  พระผู้มีพระภาคตรัสว่า<br>
  ชนเหล่าใดเป็นผู้มุ่งไปสู่ฝั่ง<br>
  ชนเหล่านั้นย่อมถามถึงนิพพานอันมิใช่ที่อยู่ของมาร<br>
  เราถูกชนเหล่านั้นถามก็จักบอกเขาว่า<br>
  สิ่งใดเป็นความจริง สิ่งนั้นไม่มีอุปธิ<br>
  มารกราบทูลว่า “ข้าแต่พระองค์ผู้เจริญ มีสระโบกขรณีในที่ไม่ไกลบ้านหรือ<br>
  นิคม ในสระนั้นมีปูอยู่ ครั้งนั้น เด็กชายหรือเด็กหญิงจำนวนมากออกจากบ้านหรือ<br>
  นิคมนั้นแล้ว เข้าไปยังสระโบกขรณีนั้น จับปูนั้นขึ้นจากน้ำวางไว้บนบก ปูนั้นก็ชูก้าม<br>
  ทั้งสองออก เด็กชายหรือเด็กหญิงเหล่านั้นพึงริด พึงหัก พึงทำลายก้ามนั้นทุก ๆ<br>
  ก้ามด้วยไม้หรือก้อนหิน ก็เมื่อเป็นอย่างนั้น ปูนั้นถูกริดก้าม ถูกหักก้าม ถูกทำลาย</p>
<p class="footer">เชิงอรรถ :<br>
  ๑ ดูเทียบคาถาข้อ ๑๕๕ หน้า ๑๙๘ ในเล่มนี้<br>
  ๒ ดูเทียบคาถาข้อ ๑๕๕ หน้า ๑๙๘ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๐๙ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๕. มารธีตุสูตร</p>
<p>
  ก้ามหมดแล้ว ย่อมไม่อาจไต่ลงไปสู่สระโบกขรณีนั้นเหมือนแต่ก่อน ฉันใด อารมณ์<br>
  แม้ทุกชนิดอันเป็นวิสัยของมาร ที่ทำให้สัตว์เสพติด ทำให้สัตว์ดิ้นรน อารมณ์นั้น<br>
  ทั้งหมดอันพระผู้มีพระภาคตัดรอน หักราน ย่ำยีหมดแล้ว บัดนี้ ข้าพระองค์ผู้<br>
  คอยหาโอกาส ย่อมไม่อาจเข้าไปใกล้พระผู้มีพระภาคได้อีก ฉันนั้น”<br>
  ครั้งนั้นแล มารผู้มีบาปได้ภาษิตคาถาอันเป็นที่ตั้งแห่งความเบื่อหน่ายเหล่านี้<br>
  ในสำนักของพระผู้มีพระภาคว่า<br>
  กาเห็นก้อนหินมีสีเหมือนมันข้น<br>
  จึงบินโฉบลงด้วยคิดว่า<br>
  ‘เราพึงได้อาหารโอชะในที่นี้เป็นแน่’<br>
  ความยินดีพึงเกิดขึ้นโดยแท้<br>
  กาไม่ได้ความยินดีในที่นั้น<br>
  จึงโผบินไปจากที่นั้น ข้าแต่พระโคดม<br>
  ข้าพระองค์ ก็เหมือนกามาพบก้อนหิน ฉะนั้น<br>
  ขอจากไปก่อน</p>

<p class="nc">
  สัตตวัสสานุพันธสูตรที่ ๔ จบ<br>
<br>
๕. มารธีตุสูตร<br>
  ว่าด้วยธิดามาร</p>
<p>
  [๑๖๑] ครั้งนั้น มารผู้มีบาปครั้นกล่าวคาถาอันเป็นที่ตั้งแห่งความเบื่อหน่าย<br>
  เหล่านี้ ในสำนักของพระผู้มีพระภาคแล้ว จึงหลีกจากที่นั้นไปนั่งขัดสมาธิที่พื้นดิน<br>
  ไม่ไกลจากพระผู้มีพระภาค เป็นผู้นิ่ง เก้อเขิน คอตก ก้มหน้า ซบเซา หมดปฏิภาณ<br>
  ใช้ไม้เขี่ยพื้นดินอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๑๐ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๕. มารธีตุสูตร</p>
<p>
  ครั้งนั้น ธิดามาร คือ นางตัณหา นางอรดี และนางราคา เข้าไปหามาร<br>
  ผู้มีบาปถึงที่อยู่แล้ว กล่าวกับมารผู้มีบาปด้วยคาถาว่า<br>
  ท่านพ่อ ท่านเสียใจด้วยเหตุไร<br>
  หรือเศร้าโศกถึงบุรุษคนไหน<br>
  พวกดิฉันจักใช้บ่วงคือราคะนำมาถวาย<br>
  เหมือนบุคคลคล้องช้างป่านำมา ฉะนั้น<br>
  บุรุษนั้นจักตกอยู่ในอำนาจของท่านพ่อ<br>
  มารกล่าวว่า<br>
  บุรุษนั้นเป็นพระอรหันต์<br>
  เป็นพระสุคตในโลก ก้าวล่วงบ่วงแห่งมารได้แล้ว<br>
  ใคร ๆ พึงนำมาด้วยราคะไม่ได้ง่าย ๆ<br>
  เพราะฉะนั้น เราจึงเศร้าโศกมาก<br>
  ครั้งนั้น ธิดามาร คือ นางตัณหา นางอรดี และนางราคา เข้าไปเฝ้าพระผู้มี<br>
  พระภาคถึงที่ประทับแล้วกราบทูลพระผู้มีพระภาคดังนี้ว่า “ข้าแต่พระสมณะ พวก<br>
  หม่อมฉันจะขอปรนนิบัติพระยุคลบาทของพระองค์”<br>
  ลำดับนั้น พระผู้มีพระภาคไม่ทรงใส่พระทัยถึงคำของธิดามารนั้น เนื่องจาก<br>
  พระองค์ทรงหลุดพ้น เพราะธรรมเป็นที่สิ้นอุปธิอันยอดเยี่ยมแล้ว<br>
  ต่อมา ธิดามาร คือ นางตัณหา นางอรดี และนางราคา พากันจากไป ณ<br>
  ที่สมควรแล้วปรึกษากันอย่างนี้ว่า “พวกบุรุษมีความประสงค์ต่าง ๆ กัน ทางที่ดี<br>
  พวกเราควรเนรมิตเพศเป็นสาววัยรุ่น คนละหนึ่งร้อย”<br>
  ลำดับนั้น ธิดามาร คือ นางตัณหา นางอรดี และนางราคา จึงเนรมิตเพศเป็น<br>
  สาววัยรุ่นคนละหนึ่งร้อย เข้าไปเฝ้าพระผู้มีพระภาคถึงที่ประทับแล้วกราบทูลดังนี้ว่า<br>
  “ข้าแต่พระสมณะ พวกหม่อมฉันจะขอปรนนิบัติพระยุคลบาทของพระองค์”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๑๑ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๕. มารธีตุสูตร</p>
<p>
  พระผู้มีพระภาคไม่ทรงใส่พระทัยถึงคำของธิดามารนั้น เนื่องจากพระองค์ทรง<br>
  หลุดพ้น เพราะธรรมเป็นที่สิ้นอุปธิอันยอดเยี่ยมแล้ว<br>
  ต่อมา ธิดามาร คือ นางตัณหา นางอรดี และนางราคา พากันจากไป ณ<br>
  ที่สมควรแล้วปรึกษากันอย่างนี้ว่า “พวกบุรุษมีความประสงค์ต่าง ๆ กัน ทางที่ดี<br>
  พวกเราควรเนรมิตเพศเป็นผู้หญิงที่ยังไม่เคยคลอดบุตรคนละหนึ่งร้อย”<br>
  ลำดับนั้น ธิดามาร คือ นางตัณหา นางอรดี และนางราคา เนรมิตเพศ<br>
  เป็นหญิงที่ยังไม่เคยคลอดบุตรคนละหนึ่งร้อย เข้าไปเฝ้าพระผู้มีพระภาคถึงที่ประทับ<br>
  แล้วกราบทูลอย่างนี้ว่า “ข้าแต่พระสมณะ พวกหม่อมฉันจะขอปรนนิบัติพระยุคลบาท<br>
  ของพระองค์”<br>
  แม้ถึงอย่างนั้น พระผู้มีพระภาคก็มิได้ทรงใส่พระทัยถึงเลย เนื่องจากพระองค์<br>
  ทรงหลุดพ้น เพราะธรรมเป็นที่สิ้นอุปธิอันยอดเยี่ยมแล้ว<br>
  ฝ่ายนางตัณหา นางอรดี และนางราคา พากันจากไป ณ ที่สมควรแล้ว<br>
  ปรึกษากันอย่างนี้ว่า “พวกบุรุษมีความประสงค์ต่าง ๆ กัน ทางที่ดีพวกเราควร<br>
  เนรมิตเพศเป็นหญิงคลอดบุตรแล้วคราวเดียวคนละหนึ่งร้อย”<br>
  ลำดับนั้น นางตัณหา ฯลฯ จึงเนรมิตเพศเป็นหญิงคลอดบุตรแล้วคราวเดียว<br>
  คนละหนึ่งร้อย เข้าไปเฝ้าพระผู้มีพระภาคถึงที่ประทับ ฯลฯ เนื่องจากพระองค์ทรง<br>
  หลุดพ้น เพราะธรรมเป็นที่สิ้นอุปธิอันยอดเยี่ยมแล้ว<br>
  ต่อมา นางตัณหา ฯลฯ จึงเนรมิตเพศเป็นหญิงที่คลอดบุตรแล้ว ๒ คราว<br>
  คนละหนึ่งร้อย เข้าไปเฝ้าพระผู้มีพระภาคถึงที่ประทับ ฯลฯ เนื่องจากพระองค์ทรง<br>
  หลุดพ้น เพราะธรรมเป็นที่สิ้นอุปธิอันยอดเยี่ยมแล้ว<br>
  ลำดับนั้น นางตัณหา ฯลฯ จึงเนรมิตเพศเป็นหญิงกลางคนคนละหนึ่งร้อย<br>
  เข้าไปเฝ้าพระผู้มีพระภาคถึงที่ประทับ ฯลฯ เนื่องจากพระองค์ทรงหลุดพ้น เพราะ<br>
  ธรรมเป็นที่สิ้นอุปธิอันยอดเยี่ยมแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๑๒ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๕. มารธีตุสูตร</p>
<p>
  ลำดับนั้น นางตัณหา ฯลฯ จึงเนรมิตเพศเป็นหญิงแก่คนละหนึ่งร้อย เข้าไป<br>
  เฝ้าพระผู้มีพระภาคถึงที่ประทับ ฯลฯ เนื่องจากพระองค์ทรงหลุดพ้น เพราะธรรม<br>
  เป็นที่สิ้นอุปธิอันยอดเยี่ยมแล้ว<br>
  ลำดับนั้น ธิดามาร คือ นางตัณหา นางอรดี และนางราคา พากันจากไป ณ<br>
  ที่สมควรแล้วพูดกันว่า “เรื่องนี้จริงดังบิดาของเราได้พูดไว้ว่า<br>
  บุรุษนั้นเป็นพระอรหันต์<br>
  เป็นพระสุคตในโลก ก้าวล่วงบ่วงแห่งมารได้แล้ว<br>
  ใคร ๆ พึงนำมาด้วยราคะไม่ได้ง่าย ๆ<br>
  เพราะฉะนั้น เราจึงเศร้าโศกมาก<br>
  อนึ่ง ถ้าพวกเราพึงเล้าโลมสมณะหรือพราหมณ์ใดที่ยังไม่หมดราคะ ด้วยความ<br>
  พยายามอย่างนี้ หทัยของสมณะหรือพราหมณ์นั้นพึงแตก โลหิตอุ่น ๆ พึงพุ่งออก<br>
  จากปาก หรือเขาพึงบ้า หรือว่ามีจิตฟุ้งซ่าน เหมือนอย่างต้นอ้อสดถูกลมพัดขาด<br>
  เหี่ยวเฉาแห้งไป แม้ฉันใด สมณะหรือพราหมณ์นั้นพึงหงอยเหงา ซูบซีดเหี่ยวแห้งไป<br>
  ฉันนั้นเหมือนกัน”<br>
  ครั้นแล้ว ธิดามาร คือ นางตัณหา นางอรดี และนางราคา พากันเข้าไปเฝ้า<br>
  พระผู้มีพระภาคถึงที่ประทับแล้วยืนอยู่ ณ ที่สมควร นางตัณหาธิดามารยืนอยู่ ณ<br>
  ที่สมควรแล้วได้กราบทูลพระผู้มีพระภาคด้วยคาถาว่า<br>
  ท่านถูกความเศร้าโศกทับถมหรือ<br>
  จึงมาซบเซาอยู่ในป่าอย่างนี้<br>
  ท่านเสื่อมจากทรัพย์สมบัติหรือ<br>
  หรือว่ากำลังปรารถนาอะไรอยู่<br>
  ท่านได้ทำความเสียหายร้ายแรงอะไรไว้ในหมู่บ้านหรือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๑๓ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๕. มารธีตุสูตร</p>
<p>
  เพราะเหตุไรท่านจึงไม่เป็นมิตรกับชนทั้งปวงเล่า<br>
  หรือว่าท่านเป็นมิตรกับใคร ๆ ไม่ได้๑<br>
  พระผู้มีพระภาคตรัสว่า<br>
  เราชนะเสนามารคือรูปที่น่ารัก<br>
  และรูปที่น่าพอใจแล้ว เพ่งพินิจอยู่ผู้เดียว ได้รู้ความสุข<br>
  เพราะเหตุนั้นเราจึงไม่เป็นมิตรกับชนทั้งปวง<br>
  เพราะความเป็นมิตรกับใคร ๆ ไม่สำเร็จประโยชน์แก่เรา<br>
  ลำดับนั้น นางอรดีธิดามาร ได้ทูลถามพระผู้มีพระภาคด้วยคาถาว่า<br>
  ภิกษุในศาสนานี้มากไปด้วยวิหารธรรมอย่างไหน<br>
  จึงข้ามโอฆะทั้ง ๕๒ ได้<br>
  บัดนี้ ท่านข้ามโอฆะที่ ๖๓ ได้แล้วหรือ<br>
  บุคคลเพ่งฌานอย่างไหนมาก<br>
  กามสัญญาทั้งหลายจับยึดเขาไม่ได้ จึงห่างเหินไป<br>
  พระผู้มีพระภาคตรัสตอบว่า<br>
  บุคคลมีกายอันสงบ มีจิตหลุดพ้นดีแล้ว<br>
  เป็นผู้ไม่มีอะไร ๆ เป็นเครื่องปรุงแต่ง<br>
  มีสติ ไม่มีความอาลัย รู้ทั่วธรรม<br>
  มีปกติเพ่งพินิจอยู่ด้วยฌานที่ ๔ อันหาวิตกมิได้<br>
  ย่อมไม่กำเริบ ไม่ซ่านไป ไม่เป็นผู้ย่อท้อ</p>
<p class="footer">เชิงอรรถ :<br>
  ๑ ดูเทียบคาถาข้อ ๑๖๐ หน้า ๒๐๘ ในเล่มนี้<br>
  ๒ โอฆะทั้ง ๕ ในที่นี้หมายถึงโอฆะคือกิเลสอันเป็นไปทางทวารทั้ง ๕ (คือ ตา หู จมูก
  ลิ้น และกาย) (สํ.ส.อ.<br>
  ๑/๑๖๑/๑๗๙)<br>
  ๓ โอฆะที่ ๖ หมายถึงโอฆะคือกิเลสอันเป็นไปทางมโนทวาร ได้แก่ กิเลสที่เกิดขึ้นในใจ
  (สํ.ส.อ. ๑/๑๖๑/๑๗๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๑๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต] ๓. ตติยวรรค ๕. มารธีตุสูตร</p>
<p>
  ภิกษุในศาสนานี้มากไปด้วยวิหารธรรมอย่างนี้<br>
  จึงข้ามโอฆะทั้ง ๕ ได้<br>
  บัดนี้ เธอข้ามโอฆะที่ ๖ ได้แล้ว<br>
  ภิกษุผู้เพ่งฌานอย่างนี้มาก<br>
  กามสัญญาทั้งหลายจับยึดเธอไม่ได้ จึงห่างเหินไป<br>
  ลำดับนั้น นางราคาธิดามาร ได้กราบทูลพระผู้มีพระภาคด้วยคาถาว่า<br>
  พระศาสดาผู้นำหมู่สงฆ์<br>
  ได้ตัดตัณหาขาดแล้ว และชนผู้มีศรัทธาเป็นอันมาก<br>
  จักประพฤติตามได้แน่<br>
  พระศาสดาพระองค์นี้เป็นผู้ไม่มีความอาลัย<br>
  ตัดขาดจากมือมัจจุราชได้แล้ว<br>
  จักนำหมู่ชนเป็นอันมากไปสู่ฝั่งได้แน่<br>
  พระผู้มีพระภาคตรัสว่า<br>
  พระตถาคตทั้งหลายผู้เป็นมหาวีระ<br>
  ย่อมนำสัตว์ไปด้วยพระสัทธรรม<br>
  เมื่อพระตถาคตนำไปอยู่โดยธรรม<br>
  ความริษยาจะมีแก่ท่านผู้รู้ได้อย่างไร<br>
  ลำดับนั้น ธิดามาร คือ นางตัณหา นางอรดี และนางราคา พากันเข้าไปหา<br>
  มารผู้มีบาปถึงที่อยู่ มารผู้มีบาปเห็นธิดามาร คือ นางตัณหา นางอรดี และนางราคา<br>
  มาแต่ไกล จึงได้กล่าวคาถาทั้งหลายว่า<br>
  พวกเธอช่างโง่เขลา พากันทำลายภูเขาด้วยก้านบัว<br>
  ขุดภูเขาด้วยเล็บ เคี้ยวเหล็กด้วยฟัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๑๕ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๔. มารสังยุต]<br>
๓. ตติยวรรค รวมพระสูตรที่มีในวรรค</p>
<p>
  พวกเธออาศัยพระโคดมหาที่พึ่ง<br>
  จะเป็นดุจคนวางหินไว้บนศีรษะแล้วเจาะหาที่พึ่งในบาดาล ฉะนั้น<br>
  พวกเธอเหมือนเอาหนามมายอกอก(พ่อ) จงหลีกไปเสียเถิด<br>
  (พระธรรมสังคาหกาจารย์กล่าวว่า)<br>
  พระศาสดาได้ขับไล่นางตัณหา นางอรดี และนางราคา<br>
  ผู้มีรูปน่าทัศนายิ่ง ซึ่งได้มาในที่นั้นให้หนีไป<br>
  ดุจลมพัดปุยนุ่น ฉะนั้น</p>

<p class="nc">
  มารธีตุสูตรที่ ๕ จบ<br>
  วรรคที่ ๓ จบ<br>
<br>
รวมพระสูตรที่มีในวรรคนี้ คือ<br>
  <br>
  ๑. สัมพหุลสูตร  ๒. สมิทธิสูตร<br>
  ๓. โคธิกสูตร ๔. สัตตวัสสานุพันธสูตร<br>
  ๕. มารธีตุสูตร<br>
  <br>
  พระสูตรว่าด้วยมาร ๕ สูตรนี้ พระพุทธเจ้าผู้ประเสริฐทรงแสดงไว้แล้ว<br>
<br>
  มารสังยุต จบบริบูรณ์</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๑๖ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๕. ภิกขุนีสังยุต] ๑. อาฬวิกาสูตร<br>
<br>
  ๕. ภิกขุนีสังยุต<br>
  ๑. อาฬวิกาสูตร<br>
  ว่าด้วยอาฬวิกาภิกษุณี</p>
<p>
  [๑๖๒] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี ครั้นเวลาเช้า อาฬวิกาภิกษุณีครองอันตรวาสก<br>
  ถือบาตรและจีวร เข้าไปบิณฑบาตยังกรุงสาวัตถี กลับจากบิณฑบาต ภายหลังจากฉัน<br>
  ภัตตาหารเสร็จแล้ว ต้องการวิเวก(ความสงัด) จึงเข้าไปในป่าอันธวัน ลำดับนั้น<br>
  มารผู้มีบาปประสงค์จะให้อาฬวิกาภิกษุณีเกิดความกลัว ความหวาดสะดุ้ง ความขนพอง<br>
  สยองเกล้า และประสงค์จะให้เคลื่อนจากวิเวก จึงเข้าไปหาอาฬวิกาภิกษุณีถึงที่อยู่<br>
  ได้กล่าวกับอาฬวิกาภิกษุณีด้วยคาถาว่า<br>
  ในโลกไม่มีเครื่องสลัดออก(จากทุกข์)<br>
  ท่านจักทำอะไรด้วยวิเวกเล่า<br>
  ท่านจงเสพความยินดีในกามเถิด<br>
  อย่าได้มีความเสียใจในภายหลังเลย<br>
  ลำดับนั้น อาฬวิกาภิกษุณีได้มีความคิดดังนี้ว่า “นี่ใครหนอมากล่าวคาถา<br>
  จะเป็นมนุษย์หรืออมนุษย์กันแน่” อาฬวิกาภิกษุณีได้มีความคิดดังนี้อีกว่า “นี่คือมาร<br>
  ผู้มีบาป ประสงค์จะให้เราเกิดความกลัว ความหวาดสะดุ้ง ความขนพองสยองเกล้า<br>
  และประสงค์จะให้เคลื่อนจากวิเวก จึงกล่าวคาถา” อาฬวิกาภิกษุณีทราบว่า “นี่คือ<br>
  มารผู้มีบาป” จึงได้กล่าวกับมารผู้มีบาปด้วยคาถาว่า<br>
  ในโลกนี้มีเครื่องสลัดออก(จากทุกข์)<br>
  เราสัมผัสดีแล้วด้วยปัญญา<br>
  มารผู้มีบาป ผู้เป็นเผ่าพันธุ์ของผู้ประมาท<br>
  ท่านไม่รู้จักทางนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๑๗ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๕. ภิกขุนีสังยุต] ๒. โสมาสูตร</p>
<p>
  กามทั้งหลายเปรียบด้วยหอกและหลาว<br>
  กองกามทั้งหลายนั้นประหนึ่งผีร้าย<br>
  ท่านกล่าวความยินดีในกามใด<br>
  ความไม่ยินดีนั้นได้มีแล้วแก่เรา<br>
  ลำดับนั้น มารผู้มีบาปเป็นทุกข์เสียใจว่า “อาฬวิกาภิกษุณีรู้จักเรา” จึงหายตัว<br>
  ไป ณ ที่นั้นเอง</p>

<p class="nc">
  อาฬวิกาสูตรที่ ๑ จบ<br>
<br>
๒. โสมาสูตร<br>
  ว่าด้วยโสมาภิกษุณี</p>
<p>
  [๑๖๓] เรื่องเกิดขึ้นที่กรุงสาวัตถี<br>
  ครั้นเวลาเช้า โสมาภิกษุณีครองอันตรวาสก ถือบาตรและจีวร เข้าไป<br>
  บิณฑบาตยังกรุงสาวัตถี กลับจากบิณฑบาต ภายหลังจากฉันภัตตาหารเสร็จแล้ว<br>
  เข้าไปยังป่าอันธวันเพื่อพักกลางวัน ถึงป่าอันธวันแล้วจึงนั่งพักกลางวันที่โคนต้นไม้<br>
  แห่งหนึ่ง<br>
  ลำดับนั้น มารผู้มีบาปประสงค์จะให้โสมาภิกษุณีเกิดความกลัว ความหวาด<br>
  สะดุ้ง ความขนพองสยองเกล้า และประสงค์จะให้เคลื่อนจากสมาธิ จึงเข้าไปหา<br>
  โสมาภิกษุณีถึงที่นั่งพักแล้ว ได้กล่าวกับโสมาภิกษุณีด้วยคาถาว่า<br>
  ฐานะใดอันประเสริฐอย่างยิ่ง<br>
  คือพระอรหัตซึ่งฤาษีทั้งหลายพึงบรรลุ<br>
  อันบุคคลเหล่าอื่นให้สำเร็จได้ยาก<br>
  ท่านเป็นหญิงมีปัญญาแค่ ๒ นิ้ว๑<br>
  ไม่สามารถจะบรรลุฐานะนั้นได้๒<br>
  ลำดับนั้น โสมาภิกษุณีได้มีความคิดดังนี้ว่า “นี่ใครหนอมากล่าวคาถา จะเป็น<br>
  มนุษย์หรืออมนุษย์กันแน่” ทันใดนั้น โสมาภิกษุณีได้มีความคิดดังนี้อีกว่า “นี่คือ</p>
<p class="footer">เชิงอรรถ :<br>
  ๑ มีปัญญาแค่ ๒ นิ้ว หมายถึงมีปัญญาน้อย คือมีปัญญาแค่ใช้สองนิ้วหยิบปุยฝ้ายกรอด้าย
  (สํ.ส.อ.<br>
  ๑/๑๖๓/๑๘๐)<br>
  ๒ ดู ขุ.เถรี. (แปล) ๒๖/๖๑/๕๖๕<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๑๘ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๕. ภิกขุนีสังยุต] ๓. กีสาโคตมีสูตร</p>
<p>
  มารผู้มีบาป ประสงค์จะให้เราเกิดความกลัว ความหวาดสะดุ้ง ความขนพอง<br>
  สยองเกล้า และประสงค์จะให้เคลื่อนจากสมาธิ จึงกล่าวคาถา”<br>
  ครั้งนั้นแล โสมาภิกษุณีทราบว่า “นี่คือมารผู้มีบาป” จึงได้กล่าวกับมารผู้มีบาป<br>
  ด้วยคาถาว่า<br>
  เมื่อจิตตั้งมั่นดี เมื่อญาณเป็นไปอยู่<br>
  เมื่อเห็นแจ้งธรรมโดยชอบ<br>
  ความเป็นหญิงจะทำอะไรเราได้<br>
  ผู้ใดมีความคิดเห็นแน่นอนอย่างนี้ว่า<br>
  เราเป็นสตรีหรือว่าเราเป็นบุรุษ<br>
  ผู้ที่ยังมีความเกาะเกี่ยวว่าเรา มีอยู่<br>
  มารควรจะกล่าวกับผู้นั้นเถิด๑<br>
  ลำดับนั้น มารผู้มีบาปเป็นทุกข์เสียใจว่า “โสมาภิกษุณีรู้จักเรา” จึงหายตัวไป<br>
  ณ ที่นั้นเอง</p>

<p class="nc">
  โสมาสูตรที่ ๒ จบ<br>
<br>
๓. กีสาโคตมีสูตร<br>
  ว่าด้วยกีสาโคตมีภิกษุณี</p>
<p>
  [๑๖๔] เรื่องเกิดขึ้นที่กรุงสาวัตถี<br>
  ครั้นเวลาเช้า กีสาโคตมีภิกษุณีครองอันตรวาสก ถือบาตรและจีวร เข้าไป<br>
  บิณฑบาตยังกรุงสาวัตถี กลับจากบิณฑบาต ภายหลังจากฉันภัตตาหารเสร็จแล้ว<br>
  เข้าไปยังป่าอันธวันเพื่อพักกลางวัน ถึงป่าอันธวันแล้วจึงนั่งพักกลางวันที่โคนต้นไม้<br>
  แห่งหนึ่ง ลำดับนั้น มารผู้มีบาปประสงค์จะให้กีสาโคตมีภิกษุณีเกิดความกลัว ความ<br>
  หวาดสะดุ้ง ความขนพองสยองเกล้า และประสงค์จะให้เคลื่อนจากสมาธิ จึงเข้าไป<br>
  หากีสาโคตมีภิกษุณีถึงที่นั่งพักแล้ว ได้กล่าวกับกีสาโคตมีภิกษุณีด้วยคาถาว่า</p>
<p class="footer">เชิงอรรถ :<br>
  ๑ ดู ขุ.เถรี. (แปล) ๒๖/๖๑/๕๖๕<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๑๙ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๕. ภิกขุนีสังยุต] ๔. วิชยาสูตร</p>
<p>
  บุตรท่านตายแล้ว มาอยู่กลางป่าคนเดียว<br>
  เหมือนคนที่ร้องไห้อยู่โดดเดี่ยว<br>
  กำลังแสวงหาบุรุษหรืออย่างไร<br>
  ลำดับนั้น กีสาโคตมีภิกษุณีได้มีความคิดดังนี้ว่า “นี่ใครหนอมากล่าวคาถา<br>
  จะเป็นมนุษย์หรืออมนุษย์กันแน่” ทันใดนั้น กีสาโคตมีภิกษุณีได้มีความคิดดังนี้อีกว่า<br>
  “นี่คือมารผู้มีบาป ประสงค์จะให้เราเกิดความกลัว ความหวาดสะดุ้ง ความขนพอง<br>
  สยองเกล้า และประสงค์จะให้เคลื่อนจากสมาธิ จึงกล่าวคาถา”<br>
  ครั้งนั้นแล กีสาโคตมีภิกษุณีทราบว่า “นี่คือมารผู้มีบาป” จึงได้กล่าวกับมาร<br>
  ผู้มีบาปด้วยคาถาว่า<br>
  บุตรเราตายมานานแล้ว<br>
  บุรุษทั้งหลายก็มีความตายนี้เป็นที่สุดเหมือนกัน<br>
  เราไม่เศร้าโศก ไม่ร้องไห้ ไม่กลัวความตายนั้นหรอก<br>
  ท่านผู้มีอายุ เรากำจัดความเพลิดเพลินในสิ่งทั้งปวง<br>
  ทำลายความมืด ชนะกองทัพมัจจุแล้ว อยู่อย่างไม่มีอาสวะ<br>
  ลำดับนั้น มารผู้มีบาปเป็นทุกข์เสียใจว่า “กีสาโคตมีภิกษุณีรู้จักเรา” จึงหายตัว<br>
  ไป ณ ที่นั้นเอง</p>

<p class="nc">
  กีสาโคตมีสูตรที่ ๓ จบ<br>
<br>
๔. วิชยาสูตร<br>
  ว่าด้วยวิชยาภิกษุณี</p>
<p>
  [๑๖๕] เรื่องเกิดขึ้นที่กรุงสาวัตถี<br>
  ครั้นเวลาเช้า วิชยาภิกษุณีครองอันตรวาสก ฯลฯ จึงนั่งพักกลางวันที่โคนต้น<br>
  ไม้แห่งหนึ่ง ลำดับนั้น มารผู้มีบาปประสงค์จะให้วิชยาภิกษุณีเกิดความกลัว ความ<br>
  หวาดสะดุ้ง ความขนพองสยองเกล้า และประสงค์จะให้เคลื่อนจากสมาธิ จึงเข้าไป<br>
  หาวิชยาภิกษุณีถึงที่นั่งพักแล้ว ได้กล่าวกับวิชยาภิกษุณีด้วยคาถาว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๒๐ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๕. ภิกขุนีสังยุต] ๔. วิชยาสูตร</p>
<p>
  เธอยังสาวมีรูปงาม และฉันเองก็ยังหนุ่มแน่น<br>
  มาเถิดน้องนาง เรามาร่วมบรรเลงดนตรีเครื่องห้า๑<br>
  ให้สำเริงสำราญกันเถิด<br>
  ลำดับนั้น วิชยาภิกษุณีได้มีความคิดดังนี้ว่า “นี่ใครหนอมากล่าวคาถา จะเป็น<br>
  มนุษย์หรืออมนุษย์กันแน่” ทันใดนั้น วิชยาภิกษุณีได้มีความคิดดังนี้อีกว่า “นี่คือมาร<br>
  ผู้มีบาป ประสงค์จะให้เราเกิดความกลัว ความหวาดสะดุ้ง ความขนพองสยองเกล้า<br>
  และประสงค์จะให้เคลื่อนจากสมาธิ จึงกล่าวคาถา”<br>
  ครั้งนั้นแล วิชยาภิกษุณีทราบว่า “นี่คือมารผู้มีบาป” จึงได้กล่าวกับมาร<br>
  ผู้มีบาปด้วยคาถาว่า<br>
  มาร รูป เสียง กลิ่น รส<br>
  และโผฏฐัพพะซึ่งเป็นที่รื่นรมย์ใจ<br>
  เราขอมอบให้ท่านผู้เดียว เราไม่ต้องการสิ่งนั้น<br>
  เราอึดอัดระอาด้วยกายเน่านี้<br>
  ที่มีแต่จะแตกทำลายเปื่อยพังไป<br>
  กามตัณหาเราถอนได้แล้ว<br>
  ความมืดในสัตว์ทั้งหลายที่อยู่ในรูปภพ<br>
  ที่ดำรงอยู่ในอรูปภพและในสมาบัติอันสงบทั้งปวง<br>
  เราก็กำจัดได้หมดแล้ว<br>
  ลำดับนั้น มารผู้มีบาปเป็นทุกข์เสียใจว่า “วิชยาภิกษุณีรู้จักเรา” จึงหายตัวไป<br>
  ณ ที่นั้นเอง</p>
<p class="nc">
  วิชยาสูตรที่ ๔ จบ</p>
<p class="footer">เชิงอรรถ :<br>
  ๑ ดนตรีเครื่อง ๕ คือ อาตตะ โทน, วิตตะ ตะโพน, อาตตวิตตะ บัณเฑาะว์, ฆนะ กังสดาล,
  สุสิระ ปี่หรือสังข์<br>
  (ขุ.วิ.อ. ๓๔/๓๗)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๒๑ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๕. ภิกขุนีสังยุต] ๕. อุปปลวัณณาสูตร<br>
<br>
  ๕. อุปปลวัณณาสูตร<br>
  ว่าด้วยอุบลวรรณาภิกษุณี</p>
<p>
  [๑๖๖] เรื่องเกิดขึ้นที่กรุงสาวัตถี<br>
  ครั้นเวลาเช้า อุบลวรรณาภิกษุณีครองอันตรวาสก ถือบาตรและจีวร ฯลฯ<br>
  ได้ยืนอยู่ที่โคนต้นสาละซึ่งมีดอกบานสะพรั่งต้นหนึ่ง ลำดับนั้น มารผู้มีบาปประสงค์<br>
  จะให้อุบลวรรณาภิกษุณีเกิดความกลัว ความหวาดสะดุ้ง ความขนพองสยองเกล้า<br>
  และประสงค์จะให้เคลื่อนจากสมาธิ จึงเข้าไปหาอุบลวรรณาภิกษุณีถึงที่ยืนอยู่<br>
  ได้กล่าวกับอุบลวรรณาภิกษุณีด้วยคาถาว่า<br>
  ภิกษุณี ท่านเข้าไปใกล้ต้นสาละ<br>
  ซึ่งมีดอกบานสะพรั่งถึงยอดแล้ว<br>
  ยืนอยู่แต่ผู้เดียวที่โคนต้นสาละนั้น<br>
  อนึ่ง ผิวพรรณของท่านไม่เป็นสองรองใคร<br>
  ท่านไม่กลัวความสามหาวของพวกนักเลงเจ้าชู้หรือ๑<br>
  ลำดับนั้น อุบลวรรณาภิกษุณีได้มีความคิดดังนี้ว่า “นี่ใครหนอมากล่าวคาถา<br>
  จะเป็นมนุษย์หรืออมนุษย์กันแน่” ทันใดนั้น อุบลวรรณาภิกษุณีได้มีความคิดดังนี้<br>
  อีกว่า “นี่คือมารผู้มีบาป ประสงค์จะให้เราเกิดความกลัว ฯลฯ จึงกล่าวคาถา”<br>
  ครั้งนั้นแล อุบลวรรณาภิกษุณีทราบว่า “นี่คือมารผู้มีบาป” จึงได้กล่าวกับมาร<br>
  ผู้มีบาปด้วยคาถาว่า<br>
  แม้นักเลงตั้งแสนมาในที่นี้ เราก็ไม่สะดุ้ง<br>
  แม้เพียงขนของเราก็ไม่หวั่นไหว ไม่สั่นสะเทือน<br>
  มาร เราแม้ผู้เดียวก็ไม่กลัวท่าน<br>
  เรานี้จะหายตัวไปหรือเข้าท้องท่าน<br>
  แม้จะยืนอยู่ ณ ระหว่างดวงตา ท่านก็ไม่เห็นเรา</p>
<p class="footer">เชิงอรรถ :<br>
  ๑ ดู ขุ.เถรี. (แปล) ๒๖/๒๓๐/๕๙๓<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๒๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๕. ภิกขุนีสังยุต] ๖. จาลาสูตร</p>
<p>
  เราเป็นผู้ชำนาญในจิต เจริญอิทธิบาทดีแล้ว<br>
  พ้นจากเครื่องผูกทุกชนิด<br>
  เราไม่กลัวท่านหรอก ท่านผู้มีอายุ<br>
  ลำดับนั้น มารผู้มีบาปเป็นทุกข์เสียใจว่า “อุบลวรรณาภิกษุณีรู้จักเรา” จึงหาย<br>
  ตัวไป ณ ที่นั้นเอง</p>

<p class="nc">
  อุปปลวัณณาสูตรที่ ๕ จบ<br>
<br>
๖. จาลาสูตร<br>
  ว่าด้วยจาลาภิกษุณี</p>
<p>
  [๑๖๗] เรื่องเกิดขึ้นที่กรุงสาวัตถี<br>
  ครั้นเวลาเช้า จาลาภิกษุณีครองอันตรวาสก ฯลฯ จึงนั่งพักกลางวันที่โคน<br>
  ต้นไม้แห่งหนึ่ง ลำดับนั้น มารผู้มีบาปเข้าไปหาจาลาภิกษุณีถึงที่อยู่ได้ถามจาลา-<br>
  ภิกษุณีดังนี้ว่า “ภิกษุณี ท่านไม่ชอบใจอะไร”<br>
  จาลาภิกษุณีตอบว่า “ท่านผู้มีอายุ เราไม่ชอบความเกิดเลย”<br>
  มารผู้มีบาปกล่าวด้วยคาถาว่า<br>
  เพราะเหตุไร ท่านจึงไม่ชอบความเกิด<br>
  ผู้เกิดมาแล้วย่อมเสพกาม ใครให้ท่านยึดถือเรื่องนี้<br>
  อย่าเลยภิกษุณี ท่านจงชอบความเกิดเถิด<br>
  จาลาภิกษุณีกล่าวด้วยคาถาว่า<br>
  ความตายย่อมมีแก่ผู้ที่เกิดมาแล้ว<br>
  ผู้ที่เกิดมาแล้วย่อมประสบทุกข์<br>
  คือ การจองจำ การฆ่า ความเศร้าหมอง<br>
  เพราะฉะนั้น เราจึงไม่ชอบความเกิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๒๓ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๕. ภิกขุนีสังยุต] ๗. อุปจาลาสูตร</p>
<p>
  พระพุทธเจ้าทรงแสดงธรรมเหตุก้าวล่วงความเกิด<br>
  ทรงให้เราตั้งอยู่ในสัจจะเพื่อละทุกข์ทั้งปวง<br>
  สัตว์เหล่าใดเข้าถึงรูปภพและดำรงอยู่ในอรูปภพ<br>
  สัตว์เหล่านั้นเมื่อยังไม่รู้ความดับจึงต้องมาสู่ภพอีก<br>
  ลำดับนั้น มารผู้มีบาปเป็นทุกข์เสียใจว่า “จาลาภิกษุณีรู้จักเรา” จึงหายตัวไป<br>
  ณ ที่นั้นเอง</p>

<p class="nc">
  จาลาสูตรที่ ๖ จบ<br>
<br>
๗. อุปจาลาสูตร<br>
  ว่าด้วยอุปจาลาภิกษุณี</p>
<p>
  [๑๖๘] เรื่องเกิดขึ้นที่กรุงสาวัตถี<br>
  ครั้นเวลาเช้า อุปจาลาภิกษุณีครองอันตรวาสก ฯลฯ จึงนั่งพักกลางวันที่โคน<br>
  ต้นไม้แห่งหนึ่ง ลำดับนั้น มารผู้มีบาป ฯลฯ ได้ถามอุปจาลาภิกษุณีดังนี้ว่า “ภิกษุณี<br>
  ทำไมท่านจึงอยากจะเกิด”<br>
  อุปจาลาภิกษุณีตอบว่า “ท่านผู้มีอายุ เราไม่อยากเกิดในที่ไหน ๆ”<br>
  มารผู้มีบาป กล่าวด้วยคาถาว่า<br>
  ท่านจงตั้งจิตไว้ในพวกเทพชั้นดาวดึงส์<br>
  ชั้นยามา ชั้นดุสิต ชั้นนิมมานรดี<br>
  และชั้นปรนิมมิตวสวัตดีเถิด<br>
  ท่านจักได้เสวยความยินดี<br>
  อุปจาลาภิกษุณี กล่าวด้วยคาถาว่า<br>
  พวกเทพชั้นดาวดึงส์ ชั้นยามา<br>
  ชั้นดุสิต ชั้นนิมมานรดี และชั้นปรนิมมิตวสวัตดี<br>
  ยังผูกพันด้วยเครื่องผูกคือกาม<br>
  จำต้องกลับมาสู่อำนาจมารอีก<br>
  โลกทั้งหมดเร่าร้อน โลกทั้งหมดคุกรุ่น<br>
  โลกทั้งหมดลุกโพลง โลกทั้งหมดสั่นสะเทือน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๒๔ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๕. ภิกขุนีสังยุต] ๘. สีสุปจาลาสูตร</p>
<p>
  ใจของเรายินดีแน่วแน่ในนิพพาน ซึ่งไม่สั่นสะเทือน<br>
  ไม่หวั่นไหว ที่ปุถุชนเสพไม่ได้ มิใช่คติของมาร<br>
  ลำดับนั้น มารผู้มีบาปเป็นทุกข์เสียใจว่า “อุปจาลาภิกษุณีรู้จักเรา” จึงหายตัว<br>
  ไป ณ ที่นั้นเอง</p>

<p class="nc">
  อุปจาลาสูตรที่ ๗ จบ<br>
<br>
๘. สีสุปจาลาสูตร<br>
  ว่าด้วยสีสุปจาลาภิกษุณี</p>
<p>
  [๑๖๙] เรื่องเกิดขึ้นที่กรุงสาวัตถี<br>
  ครั้งนั้น สีสุปจาลาภิกษุณีครองอันตรวาสก ฯลฯ จึงนั่งพักกลางวันที่โคนต้นไม้<br>
  แห่งหนึ่ง ลำดับนั้น มารผู้มีบาปเข้าไปหาสีสุปจาลาภิกษุณีถึงที่นั่งพัก ได้ถามสีสุป-<br>
  จาลาภิกษุณีดังนี้ว่า “ภิกษุณี ท่านชอบใจลัทธิของใคร”<br>
  สีสุปจาลาภิกษุณีตอบว่า “ท่านผู้มีอายุ เราไม่ชอบใจลัทธิของใครเลย”<br>
  มารผู้มีบาปกล่าวด้วยคาถาว่า<br>
  ท่านเป็นคนโล้น เจาะจงใคร<br>
  จึงปรากฏตัวเหมือนสมณะ<br>
  แต่ทำไมท่านจึงไม่ชอบใจลัทธิ<br>
  ท่านประพฤติเรื่องนี้ เพราะความงมงายหรือไร<br>
  สีสุปจาลาภิกษุณีกล่าวด้วยคาถาว่า<br>
  เจ้าลัทธิภายนอกพระศาสนานี้<br>
  ย่อมจมอยู่ในทิฏฐิทั้งหลาย<br>
  เราไม่ชอบใจธรรมของพวกเขา<br>
  พวกเขาเป็นคนไม่ฉลาดในธรรม<br>
  พระพุทธเจ้าผู้เสด็จอุบัติในศากยตระกูล<br>
  ไม่มีบุคคลอื่นเปรียบ ทรงครอบงำสิ่งทั้งปวง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๒๕ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๕. ภิกขุนีสังยุต] ๙. เสลาสูตร</p>
<p>
  บรรเทาเสียซึ่งมาร ไม่ปราชัยในที่ทุกสถาน<br>
  พ้นแล้วจากกิเลสทั้งปวง ไม่มีตัณหาและทิฏฐิอาศัย<br>
  มีพระจักษุ ทรงเห็นธรรมทั้งปวง<br>
  บรรลุธรรมเป็นที่สิ้นกรรมทุกอย่าง<br>
  หลุดพ้นเพราะธรรมเป็นที่สิ้นอุปธิแล้ว<br>
  พระผู้มีพระภาคพระองค์นั้นเป็นศาสดาของเรา<br>
  เราชอบใจคำสอนของพระองค์<br>
  ลำดับนั้น มารผู้มีบาปเป็นทุกข์เสียใจว่า “สีสุปจาลาภิกษุณีรู้จักเรา” จึงหาย<br>
  ตัวไป ณ ที่นั้นเอง</p>

<p class="nc">
  สีสุปจาลาสูตรที่ ๘ จบ<br>
<br>
๙. เสลาสูตร<br>
  ว่าด้วยเสลาภิกษุณี</p>
<p>
  [๑๗๐] เรื่องเกิดขึ้นที่กรุงสาวัตถี<br>
  ครั้นเวลาเช้า เสลาภิกษุณีครองอันตรวาสก ฯลฯ จึงนั่งพักกลางวันที่โคน<br>
  ต้นไม้แห่งหนึ่ง ลำดับนั้น มารผู้มีบาปประสงค์จะให้เสลาภิกษุณีเกิดความกลัว<br>
  ความหวาดสะดุ้ง ความขนพองสยองเกล้า ฯลฯ ได้กล่าวกับเสลาภิกษุณีด้วย<br>
  คาถาว่า<br>
  ใครสร้างร่างกายนี้ ผู้สร้างร่างกายอยู่ที่ไหน<br>
  ร่างกายเกิดขึ้นที่ไหน ร่างกายดับที่ไหน<br>
  ลำดับนั้น เสลาภิกษุณีได้มีความคิดดังนี้ว่า “นี่ใครหนอมากล่าวคาถา จะเป็น<br>
  มนุษย์หรืออมนุษย์กันแน่” ทันใดนั้น เสลาภิกษุณีได้มีความคิดดังนี้อีกว่า “นี่คือ<br>
  มารผู้มีบาป ประสงค์จะให้เราเกิดความกลัว ความหวาดสะดุ้ง ความขนพองสยองเกล้า<br>
  และประสงค์จะให้เคลื่อนจากสมาธิ จึงกล่าวคาถา”<br>
  ครั้งนั้นแล เสลาภิกษุณีทราบว่า “นี่คือมารผู้มีบาป” จึงได้กล่าวกับมารผู้มี<br>
  บาปด้วยคาถาว่า<br>
  ร่างกายนี้ตนเองก็ไม่ได้สร้าง ผู้อื่นก็ไม่ได้สร้าง<br>
  อาศัยเหตุจึงเกิด เพราะเหตุดับจึงดับ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๒๖ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๕. ภิกขุนีสังยุต] ๑๐. วชิราสูตร</p>
<p>
  พืชชนิดใดชนิดหนึ่งที่บุคคลหว่านลงในนา<br>
  อาศัยเหตุ ๒ ประการ คือรสดินและยางพืช<br>
  จึงงอกขึ้น ฉันใด<br>
  ขันธ์ ธาตุ และอายตนะ ๖ เหล่านี้<br>
  ก็ฉันนั้นเหมือนกัน อาศัยเหตุจึงเกิด เพราะเหตุดับจึงดับ<br>
  ลำดับนั้น มารผู้มีบาปเป็นทุกข์เสียใจว่า “เสลาภิกษุณีรู้จักเรา” จึงหายตัวไป<br>
  ณ ที่นั้นเอง</p>

<p class="nc">
  เสลาสูตรที่ ๙ จบ<br>
<br>
๑๐. วชิราสูตร<br>
  ว่าด้วยวชิราภิกษุณี</p>
<p>
  [๑๗๑] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี ครั้นเวลาเช้า วชิราภิกษุณีครองอันตรวาสก ถือบาตร<br>
  และจีวร เข้าไปบิณฑบาตยังกรุงสาวัตถี กลับจากบิณฑบาต ภายหลังจากฉัน<br>
  ภัตตาหารเสร็จแล้ว เข้าไปยังป่าอันธวันเพื่อพักกลางวัน ถึงป่าอันธวันแล้ว จึงนั่งพัก<br>
  กลางวันที่โคนต้นไม้แห่งหนึ่ง<br>
  ลำดับนั้น มารผู้มีบาปประสงค์จะให้วชิราภิกษุณีเกิดความกลัว ความหวาด<br>
  สะดุ้ง ความขนพองสยองเกล้า และประสงค์จะให้เคลื่อนจากสมาธิ จึงเข้าไปหา<br>
  วชิราภิกษุณีถึงที่นั่งพักแล้วได้กล่าวกับวชิราภิกษุณีด้วยคาถาว่า<br>
  ใครสร้างสัตว์นี้ ผู้สร้างสัตว์อยู่ที่ไหน<br>
  สัตว์เกิดขึ้นที่ไหน สัตว์ดับที่ไหน<br>
  ลำดับนั้น วชิราภิกษุณีได้มีความคิดดังนี้ว่า “นี่ใครหนอมากล่าวคาถา จะเป็น<br>
  มนุษย์หรืออมนุษย์กันแน่” ทันใดนั้น วชิราภิกษุณีได้มีความคิดดังนี้อีกว่า “นี่คือมาร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๒๗ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๕. ภิกขุนีสังยุต] รวมพระสูตรที่มีในสังยุต</p>
<p>
  ผู้มีบาป ประสงค์จะให้เราเกิดความกลัว ความหวาดสะดุ้ง ความขนพองสยองเกล้า<br>
  และประสงค์จะให้เคลื่อนจากสมาธิ จึงกล่าวคาถา”<br>
  ครั้งนั้นแล วชิราภิกษุณีทราบว่า “นี่คือมารผู้มีบาป” จึงได้กล่าวกับมาร<br>
  ผู้มีบาปด้วยคาถาว่า<br>
  มารเอ๋ย ทิฏฐิของเจ้าเชื่อว่าอะไรเป็นสัตว์<br>
  กองแห่งสังขารล้วน ๆ นี้<br>
  บัณฑิตจะเรียกว่าสัตว์ไม่ได้เลย<br>
  เมื่อขันธ์ทั้งหลายมีอยู่ การสมมติว่าสัตว์ก็มีได้<br>
  เหมือนคำว่ารถมีได้เพราะประกอบส่วนต่าง ๆ เข้าด้วยกัน<br>
  อนึ่ง ทุกข์เท่านั้นเกิดขึ้น<br>
  ทุกข์เท่านั้นดำรงอยู่และแปรผันไป<br>
  นอกจากทุกข์ ไม่มีสิ่งอื่นเกิดขึ้น<br>
  นอกจากทุกข์ ไม่มีอะไรอื่นดับไป๑<br>
  ลำดับนั้น มารผู้มีบาปเป็นทุกข์เสียใจว่า “วชิราภิกษุณีรู้จักเรา” จึงหายตัวไป<br>
  ณ ที่นั้นเอง</p>

<p class="nc">
  วชิราสูตรที่ ๑๐ จบ<br>
  ภิกขุนีสังยุต จบบริบูรณ์<br>
<br>
รวมพระสูตรที่มีในสังยุตนี้ คือ<br>
  <br>
  ๑. อาฬวิกาสูตร   ๒. โสมาสูตร<br>
  ๓. กีสาโคตมีสูตร  ๔. วิชยาสูตร<br>
  ๕. อุปปลวัณณาสูตร  ๖. จาลาสูตร<br>
  ๗. อุปจาลาสูตร  ๘. สีสุปจาลาสูตร<br>
  ๙. เสลาสูตร ๑๐. วชิราสูตร</p>
<p class="footer">เชิงอรรถ :<br>
  ๑ ดูเทียบ ขุ.ม. (แปล) ๒๙/๑๘๖/๓๗๑<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๒๘ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๑. พรหมายาจนสูตร<br>
<br>
  ๖. พรหมสังยุต<br>
  ๑. ปฐมวรรค<br>
  หมวดที่ ๑<br>
  ๑. พรหมายาจนสูตร<br>
  ว่าด้วยท้าวมหาพรหมอาราธนาพระพุทธเจ้าแสดงธรรม</p>
<p>
  [๑๗๒] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคแรกตรัสรู้ประทับอยู่ที่โคนต้นอชปาลนิโครธ ใกล้ฝั่ง<br>
  แม่น้ำเนรัญชรา ตำบลอุรุเวลา ครั้งนั้น พระผู้มีพระภาคทรงหลีกเร้นอยู่ในที่สงัด<br>
  เกิดความรำพึงอย่างนี้ว่า “ธรรม๑ที่เราได้บรรลุแล้วนี้ ลึกซึ้ง เห็นได้ยากรู้ตามได้ยาก<br>
  สงบ ประณีต ไม่เป็นวิสัยแห่งตรรกะ ละเอียด บัณฑิตจึงจะรู้ได้ สำหรับหมู่ประชาผู้<br>
  รื่นรมย์ด้วยอาลัย๒ ยินดีในอาลัย เพลิดเพลินในอาลัย ฐานะนี้ย่อมเป็นสิ่งที่เห็นได้ยาก<br>
  กล่าวคือหลักอิทัปปัจจยตา หลักปฏิจจสมุปบาท ถึงแม้ฐานะนี้ก็เป็นสิ่งที่เห็นได้ยากนัก<br>
  กล่าวคือความสงบแห่งสังขารทั้งปวง ความสลัดอุปธิทั้งปวง ความสิ้นตัณหา วิราคะ<br>
  นิโรธ นิพพาน ก็ถ้าเราจะพึงแสดงธรรม และผู้อื่นจะไม่เข้าใจซึ้งต่อเรา ข้อนั้นก็จะ<br>
  พึงเป็นความเหน็ดเหนื่อยเปล่าแก่เรา จะพึงเป็นความลำบากเปล่าแก่เรา<br>
  อนึ่งเล่า อนัจฉริยคาถาเหล่านี้ที่ไม่เคยทรงสดับมาก่อน ได้ปรากฏแจ่มแจ้ง<br>
  แก่พระผู้มีพระภาคว่า<br>
  บัดนี้ เรายังไม่ควรประกาศธรรม<br>
  ที่เราได้บรรลุด้วยความลำบาก</p>
<p class="footer">เชิงอรรถ :<br>
  ๑ ธรรม ในที่นี้หมายถึงธรรมคือสัจจะ ๔ (คือ ทุกข์ สมุทัย นิโรธ มรรค) (สํ.ส.อ.
  ๑/๑๗๒/๑๘๕)<br>
  ๒ อาลัย ในที่นี้หมายถึงกามคุณ ๕ (คือ รูป เสียง กลิ่น รส โผฏฐัพพะ) (สํ.ส.อ.
  ๑/๑๗๒/๑๙๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๒๙ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๑. พรหมายาจนสูตร</p>
<p>
  เพราะธรรมนี้ ไม่ใช่สิ่งที่ผู้ถูกราคะ<br>
  และโทสะครอบงำ จะรู้ได้ง่าย<br>
  แต่เป็นสิ่งพาทวนกระแส๑ ละเอียด<br>
  ลึกซึ้ง รู้เห็นได้ยาก ประณีต ผู้กำหนัดด้วยราคะ<br>
  ถูกกองโมหะหุ้มห่อไว้ จักรู้เห็นไม่ได้<br>
  เมื่อพระผู้มีพระภาคทรงพิจารณาเห็นดังนี้ พระทัยก็น้อมไปเพื่อการขวนขวายน้อย<br>
  มิได้น้อมไปเพื่อแสดงธรรม<br>
  ครั้งนั้น ท้าวสหัมบดีพรหมทราบความรำพึงของพระผู้มีพระภาคด้วยใจแล้ว<br>
  ได้มีความคิดดังนี้ว่า “ท่านผู้เจริญทั้งหลาย โลกจะฉิบหายหนอ โลกจะพินาศหนอ<br>
  เพราะพระตถาคตอรหันตสัมมาสัมพุทธเจ้า ทรงน้อมพระทัยไปเพื่อการขวนขวายน้อย<br>
  มิได้น้อมพระทัยไปเพื่อแสดงธรรม” จึงหายตัวจากพรหมโลก มาปรากฏอยู่ ณ<br>
  เบื้องพระพักตร์พระผู้มีพระภาค เหมือนบุรุษผู้มีกำลังเหยียดแขนออกหรือคู้แขนเข้า<br>
  ฉะนั้น แล้วห่มผ้าเฉวียงบ่าข้างหนึ่ง คุกเข่าเบื้องขวาลงบนแผ่นดิน ประนมมือ<br>
  ไปทางที่พระผู้มีพระภาคประทับอยู่ ได้กราบทูลดังนี้ว่า “ข้าแต่พระองค์ผู้เจริญ<br>
  ขอพระผู้มีพระภาคได้โปรดแสดงธรรม ขอพระสุคตได้โปรดแสดงธรรม เพราะสัตว์<br>
  ทั้งหลายผู้มีกิเลสดุจธุลีในตาน้อยมีอยู่ สัตว์เหล่านั้นย่อมเสื่อมเพราะไม่ได้สดับธรรม<br>
  เพราะจักมีผู้รู้ธรรม”<br>
  ท้าวสหัมบดีพรหมกราบทูลดังนี้แล้ว ได้กล่าวคาถาอื่นอีกว่า<br>
  ในกาลก่อนธรรมที่ไม่บริสุทธิ์<br>
  อันคนผู้มีมลทินคิดค้นไว้ ปรากฏในแค้วมคธ</p>
<p class="footer">เชิงอรรถ :<br>
  ๑ พาทวนกระแส ในที่นี้หมายถึงพาเข้าถึงนิพพาน (วิ.อ. ๓/๗/๑๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๓๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๑. พรหมายาจนสูตร</p>
<p>
  พระองค์โปรดทรงเปิดประตูอมตะนั้นเถิด<br>
  ขอเหล่าสัตว์จงฟังธรรมที่พระสัมพุทธเจ้าผู้ปราศจากมลทิน<br>
  ได้ตรัสรู้แล้วตามลำดับ<br>
  ข้าแต่พระองค์ผู้มีปัญญาดี มีพระสมันตจักษุ<br>
  บุรุษผู้ยืนอยู่บนยอดเขาศิลาล้วน<br>
  พึงเห็นหมู่ชนได้โดยรอบ ฉันใด<br>
  พระองค์ผู้หมดความเศร้าโศกแล้ว ก็ฉันนั้น<br>
  เสด็จขึ้นสู่ปราสาทคือธรรมแล้ว<br>
  จักได้เห็นหมู่ชนผู้ตกอยู่ในความเศร้าโศก<br>
  และถูกชาติ ชราครอบงำได้ชัดเจน<br>
  ข้าแต่พระองค์ผู้แกล้วกล้า ผู้ชนะสงคราม<br>
  ผู้นำหมู่ ผู้ไม่มีหนี้ ขอพระองค์โปรดลุกขึ้นเสด็จจาริกไปในโลก<br>
  ข้าแต่พระผู้มีพระภาค ขอพระองค์โปรดจงทรงแสดงธรรม<br>
  เพราะจักมีผู้รู้ธรรม<br>
  ลำดับนั้น พระผู้มีพระภาคทรงทราบคำทูลอาราธนาของพรหม และเพราะ<br>
  ความมีพระมหากรุณาในหมู่สัตว์ ทรงตรวจดูโลกด้วยพุทธจักษุ๑ เมื่อพระผู้มี<br>
  พระภาคทรงตรวจดูโลกด้วยพุทธจักษุ ได้ทรงเห็นสัตว์ทั้งหลายผู้มีกิเลสดุจธุลีในตา<br>
  น้อย มีกิเลสดุจธุลีในตามาก มีอินทรีย์แก่กล้า มีอินทรีย์อ่อน มีอาการดี มีอาการ<br>
  ทราม สอนให้รู้ได้ง่าย สอนให้รู้ได้ยาก บางพวกมักเห็นปรโลกและโทษว่าน่ากลัวก็มี<br>
  บางพวกมักไม่เห็นปรโลกและโทษว่าน่ากลัวก็มี</p>
<p class="footer">เชิงอรรถ :<br>
  ๑ คำว่า พุทธจักษุ เป็นชื่อของอินทริยปโรปริยัตตญาณและอาสยานุสยญาณ คำว่า สมันตจักษุ
  เป็นชื่อ<br>
  ของพระสัพพัญญุตญาณ คำว่า ธัมมจักษุ เป็นชื่อของมรรคญาณทั้ง ๓ (สํ.ส.อ. ๑/๑๗๒/๑๙๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๓๑ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๑. พรหมายาจนสูตร</p>
<p>
  มีอุปมาเหมือนในกออุบล ในกอปทุม ในกอปุณฑริก ดอกอุบล ดอกปทุม<br>
  ดอกปุณฑริก บางดอกที่เกิดในน้ำ เจริญในน้ำ ยังไม่พ้นน้ำ จมอยู่ในน้ำ มีน้ำเลี้ยงอยู่<br>
  ดอกอุบล ดอกปทุม ดอกปุณฑริก บางดอกที่เกิดในน้ำ เจริญในน้ำ อยู่เสมอน้ำ<br>
  ดอกอุบล ดอกปทุม ดอกปุณฑริก บางดอกที่เกิดในน้ำ เจริญในน้ำ ขึ้นพ้นน้ำ<br>
  ไม่แตะน้ำ ฉันใด<br>
  พระผู้มีพระภาคทรงตรวจดูโลกด้วยพุทธจักษุ ได้เห็นสัตว์ทั้งหลายผู้มีกิเลสดุจ<br>
  ธุลีในตาน้อย มีกิเลสดุจธุลีในตามาก มีอินทรีย์แก่กล้า มีอินทรีย์อ่อน มีอาการดี<br>
  มีอาการทราม สอนให้รู้ได้ง่าย สอนให้รู้ได้ยาก บางพวกมักเห็นปรโลกและโทษว่า<br>
  เป็นสิ่งที่น่ากลัวก็มี บางพวกมักไม่เห็นปรโลกและโทษว่าเป็นสิ่งที่น่ากลัวก็มี
  ฉันนั้น<br>
  ครั้นทรงเห็นแล้ว ได้ตรัสตอบท้าวสหัมบดีพรหมด้วยพระคาถาว่า<br>
  สัตว์ทั้งหลายเหล่าใดจะฟัง จงปล่อยศรัทธาเถิด<br>
  เราได้เปิดประตูอมตะแก่สัตว์ทั้งหลายเหล่านั้นแล้ว<br>
  ท่านพรหม เพราะเราสำคัญว่าจะลำบาก<br>
  จึงมิได้แสดงธรรมที่ประณีตคล่องแคล่ว ในหมู่มนุษย์<br>
  ลำดับนั้น ท้าวสหัมบดีพรหมคิดว่า “พระผู้มีพระภาคได้ทรงประทานโอกาส<br>
  แก่เรา เพื่อจะทรงแสดงธรรมแล้ว” จึงถวายอภิวาทพระผู้มีพระภาค กระทำ<br>
  ประทักษิณแล้วหายตัวไป ณ ที่นั้นแล๑</p>
<p class="nc">
  พรหมายาจนสูตรที่ ๑ จบ</p>
<p class="footer">เชิงอรรถ :<br>
  ๑ ดู วิ.ม. (แปล) ๔/๗-๙/๑๑-๑๕<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๓๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต] ๑. ปฐมวรรค ๒. คารวสูตร<br>
<br>
  ๒. คารวสูตร<br>
  ว่าด้วยพระพุทธเจ้าทรงสักการะเคารพธรรม</p>
<p>
  [๑๗๓] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคแรกตรัสรู้ประทับอยู่ที่ใต้ต้นอชปาลนิโครธ ใกล้ฝั่ง<br>
  แม่น้ำเนรัญชรา ตำบลอุรุเวลา ครั้งนั้น พระผู้มีพระภาคเสด็จหลีกเร้นอยู่ในที่สงัด<br>
  เกิดความรำพึงอย่างนี้ว่า “บุคคลผู้ไม่เคารพ ไม่ยำเกรง ย่อมอยู่เป็นทุกข์ เราพึง<br>
  สักการะ เคารพ อาศัยสมณะหรือพราหมณ์คนไหนหนอแลอยู่”<br>
  ลำดับนั้น พระผู้มีพระภาคได้มีพระดำริดังนี้ว่า “เราพึงสักการะ เคารพ<br>
  อาศัยสมณะหรือพราหมณ์อื่นอยู่ เพื่อความบริบูรณ์แห่งสีลขันธ์ที่ยังไม่บริบูรณ์<br>
  แต่เราไม่เห็นสมณะหรือพราหมณ์อื่นในโลก พร้อมทั้งเทวโลก มารโลก พรหมโลก<br>
  และหมู่สัตว์พร้อมทั้งสมณพราหมณ์ เทวดาและมนุษย์ที่มีศีลสมบูรณ์กว่าเรา ที่เรา<br>
  จะพึงสักการะ เคารพ อาศัยอยู่<br>
  เราพึงสักการะ เคารพ อาศัยสมณะหรือพราหมณ์อื่นอยู่ เพื่อความบริบูรณ์<br>
  แห่งสมาธิขันธ์ที่ยังไม่บริบูรณ์ แต่เราไม่เห็นสมณะหรือพราหมณ์อื่นในโลก พร้อมทั้ง<br>
  เทวโลก มารโลก พรหมโลก และหมู่สัตว์พร้อมทั้งสมณพราหมณ์ เทวดาและมนุษย์<br>
  ที่มีสมาธิสมบูรณ์กว่าเรา ที่เราพึงสักการะ เคารพ อาศัยอยู่<br>
  เราพึงสักการะ เคารพ อาศัยสมณะหรือพราหมณ์อื่นอยู่ เพื่อความบริบูรณ์<br>
  แห่งปัญญาขันธ์ที่ยังไม่บริบูรณ์ แต่เราไม่เห็นสมณะหรือพราหมณ์อื่นในโลก พร้อมทั้ง<br>
  เทวโลก มารโลก พรหมโลก และหมู่สัตว์พร้อมทั้งสมณพราหมณ์ เทวดาและมนุษย์<br>
  ที่มีปัญญาสมบูรณ์กว่าเรา ที่เราพึงสักการะ เคารพ อาศัยอยู่<br>
  เราพึงสักการะ เคารพ อาศัยสมณะหรือพราหมณ์อื่นอยู่ เพื่อความบริบูรณ์<br>
  แห่งวิมุตติขันธ์ที่ยังไม่บริบูรณ์ แต่เราไม่เห็นสมณะหรือพราหมณ์อื่นในโลก พร้อมทั้ง<br>
  เทวโลก ฯลฯ ที่มีวิมุตติสมบูรณ์กว่าเรา ที่เราพึงสักการะ เคารพ อาศัยอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๓๓ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต] ๑. ปฐมวรรค ๒. คารวสูตร</p>
<p>
  เราพึงสักการะ เคารพ อาศัยสมณะหรือพราหมณ์อื่นอยู่ เพื่อความบริบูรณ์<br>
  แห่งวิมุตติญาณทัสสนขันธ์ที่ยังไม่บริบูรณ์ แต่เราไม่เห็นสมณะหรือพราหมณ์อื่น<br>
  ในโลก พร้อมทั้งเทวโลก มารโลก พรหมโลก และหมู่สัตว์พร้อมทั้งสมณพราหมณ์<br>
  เทวดาและมนุษย์ที่มีวิมุตติญาณทัสสนะสมบูรณ์กว่าเรา ที่เราพึงสักการะ เคารพ<br>
  อาศัยอยู่ ทางที่ดีเราพึงสักการะ เคารพธรรมที่เราตรัสรู้แล้วนั่นแลอยู่<br>
  ครั้งนั้น ท้าวสหัมบดีพรหมทราบความรำพึงของพระผู้มีพระภาคด้วยใจแล้ว<br>
  หายตัวจากพรหมโลกมาปรากฏ ณ เบื้องพระพักตร์พระผู้มีพระภาค เหมือนบุรุษ<br>
  ผู้มีกำลังเหยียดแขนออกหรือคู้แขนเข้า ฉะนั้น<br>
  ครั้งนั้นแล ท้าวสหัมบดีพรหมห่มผ้าเฉวียงบ่าข้างหนึ่ง ประนมมือไปทางที่<br>
  พระผู้มีพระภาคประทับอยู่แล้วได้กราบทูลพระผู้มีพระภาคดังนี้ว่า “ข้าแต่พระผู้มี<br>
  พระภาค ข้อนี้เป็นอย่างนั้น ข้าแต่พระสุคต ข้อนี้เป็นอย่างนั้น ข้าแต่พระองค์<br>
  ผู้เจริญ พระอรหันตสัมมาสัมพุทธเจ้าในอดีต ทรงสักการะ เคารพ อาศัยธรรมอยู่<br>
  ข้าแต่พระองค์ผู้เจริญ พระอรหันตสัมมาสัมพุทธเจ้าในอนาคตทรงสักการะ เคารพ<br>
  อาศัยธรรมอยู่ ข้าแต่พระองค์ผู้เจริญ แม้พระผู้มีพระภาคอรหันตสัมมาสัมพุทธเจ้า<br>
  ในปัจจุบัน ก็ขอจงสักการะ เคารพ อาศัยธรรมอยู่เถิด”<br>
  ท้าวสหัมบดีพรหมกราบทูลดังนี้แล้ว จึงได้กล่าวคาถาอื่นต่อไปอีกว่า<br>
  พระสัมพุทธเจ้าในอดีต<br>
  พระสัมพุทธเจ้าในอนาคต<br>
  และพระสัมพุทธเจ้าพระองค์ใดในปัจจุบัน<br>
  ผู้ขจัดความเศร้าโศกของสัตว์เป็นจำนวนมากให้พินาศไป<br>
  ทุกพระองค์นั้น ล้วนเคารพพระสัทธรรมอยู่<br>
  นี้เป็นธรรมดาของพระพุทธเจ้าทั้งหลาย<br>
  เพราะเหตุนั้นแล กุลบุตรผู้ใฝ่ประโยชน์<br>
  มุ่งหวังความเป็นใหญ่ ระลึกถึงคำสอน<br>
  ของพระพุทธเจ้าทั้งหลาย พึงเคารพพระสัทธรรม๑</p>
<p class="nc">
  คารวสูตรที่ ๒ จบ</p>
<p class="footer">เชิงอรรถ :<br>
  ๑ ดูเทียบ องฺ.จตุกฺก. (แปล) ๒๑/๒๑/๓๓<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๓๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๓. พรหมเทวสูตร<br>
<br>
  ๓. พรหมเทวสูตร<br>
  ว่าด้วยพระพรหมเทพ</p>
<p>
  [๑๗๔] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น บุตรของนางพราหมณีคนหนึ่ง ชื่อพรหมเทพ<br>
  ออกบวชในสำนักของพระผู้มีพระภาค<br>
  ครั้งนั้น ท่านพระพรหมเทพหลีกออกไปอยู่คนเดียว ไม่ประมาท มีความเพียร<br>
  อุทิศกายและใจอยู่ ไม่นานนักก็ทำให้แจ้งซึ่งประโยชน์ยอดเยี่ยมอันเป็นที่สุดแห่ง<br>
  พรหมจรรย์๑ ที่เหล่ากุลบุตรออกจากเรือนบวชเป็นบรรพชิตโดยชอบต้องการด้วย<br>
  ปัญญาอันยิ่งเองเข้าถึงอยู่ในปัจจุบัน รู้ชัดว่า “ชาติสิ้นแล้ว อยู่จบพรหมจรรย์แล้ว๒<br>
  ทำกิจที่ควรทำเสร็จแล้ว ไม่มีกิจอื่นเพื่อความเป็นอย่างนี้อีกต่อไป” ก็แลท่าน<br>
  พระพรหมเทพเป็นพระอรหันต์รูปหนึ่งในบรรดาพระอรหันต์ทั้งหลาย<br>
  ครั้นเวลาเช้า ท่านพระพรหมเทพครองอันตรวาสก ถือบาตรและจีวรเข้าไป<br>
  บิณฑบาตยังกรุงสาวัตถี เที่ยวบิณฑบาตในกรุงสาวัตถีตามลำดับตรอกแล้วเข้าไป<br>
  ยังที่อยู่แห่งมารดาของตน สมัยนั้น นางพราหมณีมารดาของท่านพระพรหมเทพ<br>
  ถือการบูชาด้วยก้อนข้าวแก่พรหมเป็นนิตย์ ครั้งนั้น ท้าวสหัมบดีพรหมดำริว่า<br>
  “นางพราหมณีผู้มารดาของท่านพระพรหมเทพนี้ ถือการบูชาด้วยก้อนข้าวแก่พรหม<br>
  เป็นนิตย์ ทางที่ดีเราพึงเข้าไปหานางแล้วทำให้สลดใจ” ลำดับนั้น ท้าวสหัมบดี<br>
  พรหมยืนอยู่ในอากาศ ได้กล่าวกับนางพราหมณีมารดาของท่านพระพรหมเทพ<br>
  ด้วยคาถาทั้งหลายว่า<br>
  นางพราหมณี ท่านถือการบูชา<br>
  ด้วยก้อนข้าว แก่พรหมใดเป็นนิตย์</p>
<p class="footer">เชิงอรรถ :<br>
  ๑ ที่สุดแห่งพรหมจรรย์ หมายถึงจุดสุดท้ายของการประพฤติธรรม ในที่นี้หมายเอาพระอรหัตตผลอันเป็น<br>
  จุดสูงสุดของมรรคพรหมจรรย์ (ที.สี.อ. ๔๐๔/๓๐๐)<br>
  ๒ อยู่จบพรหมจรรย์ หมายถึงกิจแห่งการปฏิบัติเพื่อทำลายอาสวกิเลสจบสิ้นบริบูรณ์แล้ว
  ไม่มีกิจที่จะต้อง<br>
  ทำเพื่อตนเอง แต่ยังมีหน้าที่เพื่อผู้อื่นอยู่ ผู้บรรลุถึงขั้นนี้ได้ชื่อว่า อเสขบุคคล
  (ที.สี.อ. ๒๔๘/๒๐๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๓๕ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๓. พรหมเทวสูตร</p>
<p>
  พรหมโลกของพรหมนั้นอยู่ไกลจากที่นี้<br>
  นางพราหมณี อาหารของพรหมไม่ใช่เช่นนี้<br>
  ท่านไม่รู้จักทางของพรหม ทำไมจึงบ่นถึงพรหม<br>
  นางพราหมณี ก็ท่านพระพรหมเทพของท่านนั้น<br>
  เป็นผู้ไร้อุปธิ๑ ถึงความเป็นอติเทพ<br>
  ไม่มีกิเลสเครื่องกังวล เห็นภัยเนือง ๆ ไม่เลี้ยงดูผู้อื่น<br>
  ท่านพระพรหมเทพผู้เข้าสู่เรือนของท่านเพื่อบิณฑบาต<br>
  เป็นผู้สมควรแก่ก้อนข้าวที่บุคคลพึงนำมาบูชา<br>
  ผู้ถึงฝั่งแห่งเวท อบรมตนแล้ว<br>
  ควรแก่ทักษิณาของมนุษย์และเทวดาทั้งหลาย<br>
  ลอยบาปแล้ว ไม่ถูกตัณหาและทิฏฐิฉาบทา<br>
  เป็นคนเยือกเย็น กำลังเที่ยวแสวงหาอาหารอยู่<br>
  อดีตและอนาคตไม่มีแก่ท่านพระพรหมเทพนั้น<br>
  ท่านพระพรหมเทพเป็นผู้สงบระงับ ปราศจากควัน<br>
  ไม่มีทุกข์ ไม่มีความหวัง วางอาชญาแล้ว<br>
  ในปุถุชนผู้ยังมีความหวาดหวั่นและในพระขีณาสพผู้มั่นคง<br>
  ขอท่านพระพรหมเทพนั้นจงบริโภคบิณฑบาตอันเลิศ<br>
  สำหรับบูชาพรหมของท่าน<br>
  ท่านพระพรหมเทพซึ่งเป็นผู้ปราศจากเสนามาร<br>
  มีจิตสงบระงับ ฝึกตนแล้ว<br>
  เที่ยวไปเหมือนช้างประเสริฐ ไม่หวั่นไหว<br>
  เป็นภิกษุมีศีลดี มีจิตพ้นวิเศษแล้ว<br>
  ขอท่านพระพรหมเทพนั้น จงบริโภคบิณฑบาตอันเลิศ<br>
  สำหรับบูชาพรหมของท่าน</p>
<p class="footer">เชิงอรรถ :<br>
  ๑ เป็นผู้ไร้อุปธิ หมายถึงเว้นจากอุปธิคือกิเลส อภิสังขารและกามคุณ (สํ.ส.อ. ๑/๑๗๔/๑๙๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๓๖ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต] ๑. ปฐมวรรค ๔. พกสูตร</p>
<p>
  ท่านจงเป็นผู้เลื่อมใสในท่านพระพรหมเทพนั้น<br>
  เป็นผู้ไม่หวั่นไหว ตั้งทักษิณาไว้ในท่านผู้เป็นทักขิไณยบุคคล๑<br>
  นางพราหมณี ท่านเห็นมุนีผู้ข้ามโอฆะได้แล้ว<br>
  จงทำบุญอันจะนำความสุขมาให้สืบ ๆ ไป<br>
  ท่านจงเป็นผู้เลื่อมใสในท่านพระพรหมเทพนั้น<br>
  เป็นผู้ไม่หวั่นไหว ตั้งทักษิณาไว้ในท่านผู้เป็นทักขิไณยบุคคล<br>
  นางพราหมณี ท่านเห็นมุนีผู้ข้ามโอฆะได้แล้ว<br>
  จงทำบุญอันจะนำความสุขมาให้สืบ ๆ ไป</p>

<p class="nc">
  พรหมเทวสูตรที่ ๓ จบ<br>
<br>
๔. พกสูตร<br>
  ว่าด้วยพกพรหม</p>
<p>
  [๑๗๕] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น พกพรหมได้เกิดทิฏฐิชั่วเช่นนี้ว่า “ฐานะ<br>
  แห่งพรหมนี้เที่ยง ยั่งยืน ติดต่อกัน คงที่ มีความไม่เคลื่อนเป็นธรรมดา ไม่เกิด
  ไม่แก่<br>
  ไม่ตาย ไม่จุติ ไม่อุบัติ อนึ่ง เครื่องสลัดออก(จากทุกข์)อันยิ่งอย่างอื่นนอกจากฐานะ<br>
  แห่งพรหมนี้ไม่มี”</p>
<p class="footer">เชิงอรรถ :<br>
  ๑ ทักขิไณยบุคคล หมายถึงบุคคลผู้ควรแก่ทักษิณา อีกนัยหนึ่ง หมายถึงผู้ทำทักษิณาที่เขานำมาถวายให้มี<br>
  ผลมาก (วิสุทธิ. ๑/๑๕๖/๒๔๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๓๗ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต] ๑. ปฐมวรรค ๔. พกสูตร</p>
<p>
  ครั้งนั้น พระผู้มีพระภาคทรงทราบความคิดคำนึงของพกพรหมด้วยพระทัยแล้ว<br>
  ทรงหายพระองค์จากพระเชตวันแล้วไปปรากฏในพรหมโลกนั้น เปรียบเหมือนบุรุษ<br>
  ผู้มีกำลังเหยียดแขนออกหรือคู้แขนเข้า ฉะนั้น พกพรหมได้เห็นพระผู้มีพระภาคกำลัง<br>
  เสด็จมาแต่ไกล ได้กราบทูลพระผู้มีพระภาคดังนี้ว่า “ข้าแต่พระองค์ผู้นิรทุกข์<br>
  ขอพระองค์จงเสด็จมาเถิด ขอรับเสด็จ นาน ๆ พระองค์จะมีเวลาเสด็จมา ณ ที่นี้<br>
  ข้าแต่พระองค์ผู้นิรทุกข์ ก็ฐานะแห่งพรหมนี้เที่ยง ยั่งยืน ติดต่อกัน คงที่ มีความไม่<br>
  เคลื่อนเป็นธรรมดา ไม่เกิด ไม่แก่ ไม่ตาย ไม่จุติ ไม่อุบัติ อนึ่ง เครื่องสลัดออก(จาก<br>
  ทุกข์)อันยิ่ง อย่างอื่นนอกจากฐานะแห่งพรหมนี้ไม่มี”<br>
  เมื่อพกพรหมกล่าวเช่นนี้แล้ว พระผู้มีพระภาคได้ตรัสกับพกพรหมดังนี้ว่า<br>
  “ท่านผู้เจริญทั้งหลาย พกพรหมถึงความโง่เขลาแล้วหนอ พกพรหมถึงความโง่เขลา<br>
  แล้วหนอ พกพรหมกล่าวฐานะแห่งพรหมที่เป็นของไม่เที่ยงว่าเที่ยง กล่าวฐานะ<br>
  แห่งพรหมที่ไม่ยั่งยืนว่ายั่งยืน กล่าวฐานะแห่งพรหมที่ไม่ติดต่อกันว่าติดต่อกัน<br>
  กล่าวฐานะแห่งพรหมที่ไม่คงที่ว่าคงที่ กล่าวฐานะแห่งพรหมที่มีความเคลื่อนเป็น<br>
  ธรรมดาว่ามีความไม่เคลื่อนเป็นธรรมดา และกล่าวฐานะแห่งพรหมอันเป็นที่เกิด<br>
  แก่ ตาย จุติและอุบัติแห่งตนว่า ฐานะแห่งพรหมนี้ ไม่เกิด ไม่แก่ ไม่ตาย ไม่จุติ<br>
  ไม่อุบัติ อนึ่ง ย่อมกล่าวเครื่องสลัดออก(จากทุกข์)อันยิ่งอย่างอื่นซึ่งมีอยู่ว่าไม่มี<br>
  พกพรหมกราบทูลว่า<br>
  ข้าแต่พระโคดม พวกข้าพระองค์ ๗๒ องค์<br>
  บังเกิดในพรหมโลกนี้ เพราะบุญกรรม<br>
  มีอำนาจให้เป็นไป ล่วงชาติและชราได้แล้ว<br>
  การอุบัติในพรหมโลก ซึ่งถึงฝั่งแห่งเวทนี้เป็นที่สุดแล้ว<br>
  ชนมิใช่น้อยย่อมปรารถนาเป็นดังพวกข้าพระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๓๘ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต] ๑. ปฐมวรรค ๔. พกสูตร</p>
<p>
  พระผู้มีพระภาคตรัสว่า<br>
  พกพรหม ท่านสำคัญอายุใดว่ายาว<br>
  ก็อายุนั้นสั้น ไม่ยาวเลย<br>
  พรหม เรารู้อายุ ๑๐๐,๐๐๐ นิรัพพุท๑ของท่านได้ดี<br>
  พกพรหมกราบทูลว่า<br>
  ข้าแต่พระผู้มีพระภาค พระองค์ตรัสว่า<br>
  เราเป็นผู้มีปกติเห็นไม่มีที่สิ้นสุด<br>
  ล่วงชาติชราและความเศร้าโศกได้แล้ว<br>
  อะไรเป็นศีลวัตรเก่าแก่ของข้าพระองค์หนอ<br>
  ขอพระองค์จงตรัสบอกศีลวัตร<br>
  ซึ่งข้าพระองค์ควรรู้แจ้งด้วยเถิด<br>
  พระผู้มีพระภาคตรัสว่า<br>
  ๑. ข้อที่ท่านให้มนุษย์เป็นอันมาก<br>
  ผู้กระหายน้ำซึ่งถูกแดดแผดเผาในฤดูร้อนได้ดื่มน้ำ<br>
  นั้นเป็นศีลวัตรเก่าแก่ของท่าน<br>
  เรายังระลึกได้อยู่ ประดุจหลับแล้วตื่นขึ้น ฉะนั้น<br>
  ๒. ข้อที่ท่านช่วยปลดเปลื้องประชุมชน<br>
  ซึ่งถูกโจรจับที่ตระกูลเอณิ๒</p>
<p class="footer">เชิงอรรถ :<br>
  ๑ ดูมาตรานับในข้อ ๑๘๑ หน้า ๒๕๑ ในเล่มนี้<br>
  ๒ ตระกูลเอณิ ในที่นี้หมายถึงฝั่งแม่น้ำคงคา (สํ.ส.อ. ๑/๑๗๕๑/๒๐๐, สํ.ฏีกา ๑/๑๗๕/๒๕๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๓๙ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต] ๑. ปฐมวรรค ๔. พกสูตร</p>
<p>
  นั้นเป็นศีลวัตรเก่าแก่ของท่าน<br>
  เรายังระลึกได้อยู่ ประดุจหลับแล้วตื่นขึ้น ฉะนั้น<br>
  ๓. ข้อที่ท่านข่มขี่ด้วยกำลังแล้วช่วยปลดเปลื้องเรือ<br>
  ซึ่งถูกนาคผู้ร้ายจับไว้ในกระแสของแม่น้ำคงคา<br>
  เพราะความเอ็นดูในหมู่มนุษย์<br>
  นั้นเป็นศีลวัตรเก่าแก่ของท่าน<br>
  เรายังระลึกได้อยู่ ประดุจหลับแล้วตื่นขึ้น ฉะนั้น<br>
  ๔. เราได้เป็นอันเตวาสิกของท่าน<br>
  นามว่ากัปปมาณพ เราได้เข้าใจท่านแล้วว่า<br>
  มีความรู้ดี มีวัตร ข้อนั้นเป็นศีลวัตรเก่าแก่ของท่าน<br>
  เรายังระลึกได้อยู่ ประดุจหลับแล้วตื่นขึ้น ฉะนั้น<br>
  พกพรหมกราบทูลว่า<br>
  พระองค์ทรงทราบอายุนี้ของข้าพระองค์แน่แท้<br>
  แม้สิ่งอื่นพระองค์ก็ทรงทราบได้<br>
  เพราะพระองค์เป็นพระพุทธเจ้า<br>
  ฉะนั้น อานุภาพอันรุ่งโรจน์ของพระองค์นี้<br>
  จึงยังพรหมโลกให้สว่างไสว ตั้งอยู่</p>
<p class="nc">
  พกสูตรที่ ๔ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๔๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๕. อปราทิฏฐิสูตร<br>
<br>
  ๕. อปราทิฏฐิสูตร<br>
  ว่าด้วยทิฏฐิอีกอย่างหนึ่ง</p>
<p>
  [๑๗๖] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น พรหมองค์หนึ่งได้เกิดทิฏฐิชั่วเช่นนี้ว่า<br>
  “สมณะหรือพราหมณ์ที่จะพึงมาในพรหมโลกนี้ได้ไม่มีเลย” ครั้งนั้น พระผู้มีพระภาค<br>
  ทรงทราบความคิดคำนึงของพรหมนั้นด้วยพระทัยแล้ว ทรงหายพระองค์จาก<br>
  พระเชตวันแล้วไปปรากฏในพรหมโลกนั้น เปรียบเหมือนบุรุษผู้มีกำลังเหยียดแขนออก<br>
  หรือคู้แขนเข้า ฉะนั้น ลำดับนั้น พระผู้มีพระภาคประทับนั่งขัดสมาธิในอากาศเบื้องบน<br>
  พรหมนั้น เข้าเตโชธาตุกสิณแล้ว<br>
  ครั้งนั้น ท่านพระมหาโมคคัลลานะได้มีความคิดดังนี้ว่า “บัดนี้ พระผู้มี<br>
  พระภาคประทับอยู่ ณ ที่ไหนหนอ” ท่านพระมหาโมคคัลลานะได้เห็นพระผู้มี<br>
  พระภาคประทับนั่งขัดสมาธิในอากาศเบื้องบนพรหมนั้น ทรงเข้าเตโชธาตุกสิณอยู่<br>
  ด้วยทิพยจักขุอันบริสุทธิ์ล่วงจักษุมนุษย์ ได้หายตัวจากพระเชตวันไปปรากฏใน<br>
  พรหมโลกนั้น เปรียบเหมือนบุรุษผู้มีกำลังเหยียดแขนออกหรือคู้แขนเข้า ฉะนั้น ลำดับนั้น<br>
  ท่านพระมหาโมคคัลลานะอาศัยทิศตะวันออก นั่งขัดสมาธิในอากาศเบื้องบนของ<br>
  พรหมนั้น(แต่) ต่ำกว่าพระผู้มีพระภาค เข้าเตโชธาตุกสิณแล้ว<br>
  ครั้งนั้น ท่านพระมหากัสสปะได้มีความคิดดังนี้ว่า “บัดนี้ พระผู้มีพระภาค<br>
  ประทับอยู่ ณ ที่ไหนหนอ” ท่านพระมหากัสสปะได้เห็นพระผู้มีพระภาคด้วยทิพพ-<br>
  จักขุ ฯลฯ ได้หายตัวจากพระเชตวันไปปรากฏในพรหมโลกนั้นเปรียบเหมือนบุรุษ<br>
  ผู้มีกำลัง ฯลฯ ฉะนั้น ลำดับนั้น ท่านพระมหากัสสปะอาศัยทิศใต้นั่งขัดสมาธิใน<br>
  อากาศเบื้องบนของพรหมนั้น (แต่)ต่ำกว่าพระผู้มีพระภาค เข้าเตโชธาตุกสิณแล้ว<br>
  ต่อมา ท่านพระมหากัปปินะได้มีความคิดดังนี้ว่า “บัดนี้ พระผู้มีพระภาค<br>
  ประทับอยู่ ณ ที่ไหนหนอ” ลำดับนั้น ท่านพระมหากัปปินะได้เห็นพระผู้มีพระภาค<br>
  ด้วยทิพพจักขุ ฯลฯ ได้หายตัวจากพระเชตวันไปปรากฏในพรหมโลกนั้น เปรียบเหมือน<br>
  บุรุษผู้มีกำลัง ฯลฯ ฉะนั้น ลำดับนั้น ท่านพระมหากัปปินะอาศัยทิศตะวันตก นั่งขัด<br>
  สมาธิในอากาศเบื้องบนพรหมนั้น (แต่)ต่ำกว่าพระผู้มีพระภาค เข้าเตโชธาตุกสิณแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๔๑ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๕. อปราทิฏฐิสูตร</p>
<p>
  ลำดับนั้น ท่านพระอนุรุทธะได้มีความคิดดังนี้ว่า “บัดนี้ พระผู้มีพระภาค<br>
  ประทับอยู่ ณ ที่ไหนหนอ” ท่านพระอนุรุทธะได้เห็นพระผู้มีพระภาคด้วยทิพพจักขุ<br>
  ฯลฯ ได้หายตัวจากพระเชตวันไปปรากฏในพรหมโลกนั้น เปรียบเหมือนบุรุษผู้มี<br>
  กำลัง ฯลฯ ฉะนั้น ลำดับนั้น ท่านพระอนุรุทธะอาศัยทิศเหนือนั่งขัดสมาธิใน<br>
  อากาศเบื้องบนของพรหมนั้น (แต่)ต่ำกว่าพระผู้มีพระภาค เข้าเตโชธาตุกสิณแล้ว<br>
  ครั้งนั้น ท่านพระมหาโมคคัลลานะได้กล่าวกับพรหมนั้นด้วยคาถาว่า<br>
  ผู้มีอายุ แม้ในวันนี้ท่านก็ยังมีทิฏฐิเหมือนครั้งก่อนหรือ<br>
  ท่านยังเห็นพระรัศมีอันปภัสสร(ของพระผู้มีพระภาค)<br>
  ก้าวล่วงรัศมีอื่นในพรหมโลกหรือ<br>
  พรหมนั้นตอบว่า<br>
  ข้าแต่ท่านผู้นิรทุกข์<br>
  ข้าพเจ้ามิได้มีทิฏฐิเหมือนครั้งก่อน<br>
  ข้าพเจ้าเห็นพระรัศมีอันปภัสสร(ของพระผู้มีพระภาค)<br>
  ก้าวล่วงรัศมีอื่นในพรหมโลกอยู่<br>
  ในวันนี้ข้าพเจ้าจะพึงกล่าวว่า<br>
  ‘เราเป็นผู้เที่ยง เป็นผู้คงที่’ ได้อย่างไร<br>
  ลำดับนั้น พระผู้มีพระภาคให้พรหมนั้นสลดใจแล้ว ทรงหายพระองค์จาก<br>
  พรหมโลกนั้นไปปรากฏในพระเชตวัน เปรียบเหมือนบุรุษผู้มีกำลังเหยียดแขนออก<br>
  หรือคู้แขนเข้า ฉะนั้น ลำดับนั้น พรหมได้เรียกพรหมปาริสัชชะองค์หนึ่งมากล่าวว่า<br>
  “มาเถิดท่านผู้นิรทุกข์ ท่านจงเข้าไปหาท่านพระมหาโมคคัลลานะจนถึงที่อยู่ จงกล่าว<br>
  กับท่านพระมหาโมคคัลลานะอย่างนี้ว่า ‘ท่านพระมหาโมคคัลลานะผู้นิรทุกข์ มีอยู่<br>
  หรือหนอที่สาวกทั้งหลายของพระผู้มีพระภาคพระองค์นั้น แม้เหล่าอื่นซึ่งมีฤทธิ์มาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๔๒ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๕. อปราทิฏฐิสูตร</p>
<p>
  อย่างนี้ มีอานุภาพมากอย่างนี้ เหมือนอย่างท่านพระมหาโมคคัลลานะ ท่านพระ<br>
  กัสสปะ ท่านพระกัปปินะ และท่านพระอนุรุทธะ”<br>
  พรหมปาริสัชชะนั้นรับคำของพรหมนั้นว่า “อย่างนั้น ท่านผู้นิรทุกข์” ได้หาย<br>
  ตัวจากพรหมโลกนั้นไปปรากฏข้างหน้าท่านพระมหาโมคคัลลานะ เปรียบเหมือน<br>
  บุรุษผู้มีกำลัง ฯลฯ ฉะนั้น ครั้งนั้น พรหมปาริสัชชะนั้นอภิวาทท่านพระมหา-<br>
  โมคคัลลานะแล้ว ยืนอยู่ ณ ที่สมควร ได้กล่าวกับท่านพระมหาโมคคัลลานะดังนี้ว่า<br>
  “ข้าแต่ท่านผู้นิรทุกข์ มีอยู่หรือหนอ ฯลฯ และท่านพระอนุรุทธะ”<br>
  ลำดับนั้น ท่านพระมหาโมคคัลลานะได้กล่าวกับพรหมปาริสัชชะด้วยคาถาว่า<br>
  สาวกทั้งหลายของพระพุทธเจ้า<br>
  ผู้ได้วิชชา ๓๑ บรรลุอิทธิวิธิญาณ<br>
  ฉลาดในเจโตปริยญาณ<br>
  สิ้นอาสวะแล้ว เป็นพระอรหันต์ มีอยู่มาก<br>
  ลำดับนั้น พรหมปาริสัชชะนั้นชื่นชมยินดีภาษิตของท่านพระมหาโมคคัลลานะแล้ว<br>
  เข้าไปหาพรหมนั้นถึงที่อยู่ ได้กล่าวกับพรหมนั้นว่า “ท่านผู้นิรทุกข์ ท่านพระมหา-<br>
  โมคคัลลานะกล่าวอย่างนี้ว่า<br>
  สาวกทั้งหลายของพระพุทธเจ้า<br>
  ผู้ได้วิชชา ๓ บรรลุอิทธิวิธิญาณ<br>
  ฉลาดในเจโตปริยญาณ<br>
  สิ้นอาสวะแล้ว เป็นพระอรหันต์ มีอยู่มาก”<br>
  พรหมปาริสัชชะได้กล่าวคำนี้แล้ว พรหมมีใจยินดีชื่นชมภาษิตของพรหม-<br>
  ปาริสัชชะนั้น</p>
<p class="nc">
  อปราทิฏฐิสูตรที่ ๕ จบ</p>
<p class="footer">เชิงอรรถ :<br>
  ๑ วิชชา ๓ ได้แก่ (๑) ปุพเพนิวาสานุสสติญาณ (๒) ทิพพจักขุญาณ (๓) อาสวักขยญาณ
  (สํ.ส.อ. ๑/๑๗๖/๒๐๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๔๓ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต] ๑. ปฐมวรรค ๖. ปมาทสูตร<br>
<br>
  ๖. ปมาทสูตร<br>
  ว่าด้วยผู้ประมาท</p>
<p>
  [๑๗๗] เรื่องเกิดขึ้นที่กรุงสาวัตถี<br>
  สมัยนั้น พระผู้มีพระภาคทรงหลีกเร้นประทับพักผ่อนอยู่ในที่พักกลางวัน<br>
  ครั้งนั้น สุพรหมปัจเจกพรหม และสุทธาวาสปัจเจกพรหมเข้าไปเฝ้าพระผู้มีพระภาค<br>
  ถึงที่ประทับ ได้ยืนพิงบานประตูคนละข้าง ลำดับนั้น สุพรหมปัจเจกพรหมได้กล่าว<br>
  กับสุทธาวาสปัจเจกพรหมดังนี้ว่า “ท่านผู้นิรทุกข์ ไม่ใช่เวลาอันควรที่จะเข้าเฝ้า<br>
  พระผู้มีพระภาคก่อน พระผู้มีพระภาคทรงหลีกเร้นประทับพักผ่อนอยู่ในที่พักกลางวัน<br>
  ก็พรหมโลกโน้นบริบูรณ์และเบิกบานแล้ว แต่พรหมในพรหมโลกนั้นย่อมอยู่ด้วยความ<br>
  ประมาท มาเถิด พวกเราจักเข้าไปพรหมโลก พึงให้พรหมนั้นสลดใจ” สุทธาวาส-<br>
  ปัจเจกพรหมได้รับคำของสุพรหมปัจเจกพรหมว่า “อย่างนั้น ท่านผู้นิรทุกข์”<br>
  ครั้งนั้น สุพรหมปัจเจกพรหมและสุทธาวาสปัจเจกพรหม ได้หายตัวจาก<br>
  เบื้องพระพักตร์ของพระผู้มีพระภาคไปปรากฏในพรหมโลกนั้น เปรียบเหมือนบุรุษ<br>
  ผู้มีกำลัง ฯลฯ ฉะนั้น พรหมนั้นได้เห็นพรหมเหล่านั้นกำลังมาแต่ไกลเทียว ได้กล่าว<br>
  กับพรหมเหล่านั้นว่า “ท่านผู้นิรทุกข์ เชิญเถิด พวกท่านมาจากไหนกันหรือ”<br>
  พรหมเหล่านั้นกล่าวว่า “ท่านผู้นิรทุกข์ พวกเรามาจากสำนักของพระผู้มี<br>
  พระภาค ผู้เป็นพระอรหันตสัมมาสัมพุทธเจ้าพระองค์นั้น อนึ่ง ท่านจะไปสู่ที่บำรุง<br>
  ของพระผู้มีพระภาคพระองค์นั้น ผู้เป็นพระอรหันตสัมมาสัมพุทธเจ้าบ้างไหมล่ะ”<br>
  เมื่อพรหมทั้ง ๒ นั้นกล่าวแล้วเช่นนี้ พรหมนั้นอดกลั้นคำนั้นไม่ได้ จึงเนรมิต<br>
  ตนเป็น ๑,๐๐๐ แล้วได้กล่าวคำนี้กับสุพรหมปัจเจกพรหมว่า “ท่านผู้นิรทุกข์ ท่านเห็น<br>
  อิทธานุภาพเห็นปานนี้ของเราหรือไม่”<br>
  สุพรหมปัจเจกพรหมกล่าวว่า “เราเห็นอิทธานุภาพเห็นปานนี้ของท่านแล้ว”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๔๔ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต] ๑. ปฐมวรรค ๖. ปมาทสูตร</p>
<p>
  พรหมนั้นกล่าวว่า “เรานั้นเป็นผู้มีฤทธิ์มากอย่างนี้ มีอานุภาพมากอย่างนี้<br>
  จักไปสู่ที่บำรุงของสมณะหรือพราหมณ์อื่นทำไม”<br>
  ลำดับนั้น สุพรหมปัจเจกพรหมเนรมิตตนเป็น ๒,๐๐๐ องค์ แล้วได้กล่าวคำนี้<br>
  กับพรหมว่า “ท่านผู้นิรทุกข์ ท่านเห็นอิทธานุภาพเห็นปานนี้ของเราหรือไม่”<br>
  พรหมนั้นกล่าวว่า “เราเห็นอิทธานุภาพเห็นปานนี้ของท่านแล้ว”<br>
  สุพรหมปัจเจกพรหมกล่าวว่า “พระผู้มีพระภาคพระองค์นั้นเท่านั้น มีฤทธิ์<br>
  มากกว่า และมีอานุภาพยิ่งใหญ่กว่าท่านและเราด้วย ท่านผู้นิรทุกข์ ท่านพึงไปสู่<br>
  ที่บำรุงของพระผู้มีพระภาคพระองค์นั้น ผู้เป็นพระอรหันตสัมมาสัมพุทธเจ้าเถิด”<br>
  ครั้งนั้น พรหมนั้นได้กล่าวกับสุพรหมปัจเจกพรหมด้วยคาถาว่า<br>
  ข้าแต่พรหม วิมานของเราผู้มีฌานนี้นั้นมีรูปครุฑ ๓๐๐ รูป<br>
  มีรูปหงส์ ๔๐๐ รูป มีรูปมฤคที่เหมือนเสือโคร่ง ๕๐๐ รูป<br>
  ย่อมรุ่งโรจน์ส่องสว่างอยู่ในทิศเหนือ<br>
  สุพรหมปัจเจกพรหมและสุทธาวาสปัจเจกพรหมกล่าวว่า<br>
  วิมานของท่านนั้นถึงจะรุ่งโรจน์<br>
  ส่องสว่างอยู่ในทิศเหนือก็จริง<br>
  เพราะเห็นโทษในรูป(และ)เพราะเห็นรูปอันหวั่นไหวอยู่ทุกเมื่อ<br>
  พระศาสดาผู้มีพระปัญญาดี จึงไม่ทรงยินดีในรูป<br>
  ครั้งนั้น สุพรหมปัจเจกพรหมและสุทธาวาสปัจเจกพรหม ให้พรหมนั้นสลดใจ<br>
  แล้วหายตัวไป ณ ที่นั้นเอง อนึ่ง พรหมนั้นสมัยต่อมาได้ไปสู่ที่บำรุงของพระผู้มี<br>
  พระภาคผู้เป็นพระอรหันตสัมมาสัมพุทธเจ้าแล้ว</p>
<p class="nc">
  ปมาทสูตรที่ ๖ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๔๕ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๘. กตโมรกติสสกสูตร<br>
<br>
  ๗. โกกาลิกสูตร<br>
  ว่าด้วยโกกาลิกภิกษุ</p>
<p>
  [๑๗๘] เรื่องเกิดขึ้นที่กรุงสาวัตถี<br>
  สมัยนั้น พระผู้มีพระภาคทรงหลีกเร้นประทับพักผ่อนอยู่ในที่พักกลางวัน<br>
  ครั้งนั้น สุพรหมปัจเจกพรหมและสุทธาวาสปัจเจกพรหมเข้าไปเฝ้าพระผู้มีพระภาค<br>
  ถึงที่ประทับ ได้ยืนพิงบานประตูคนละข้าง ลำดับนั้น สุพรหมปัจเจกพรหมปรารภ<br>
  โกกาลิกภิกษุ ได้กล่าวคาถานี้ในสำนักของพระผู้มีพระภาคว่า<br>
  ใครผู้มีปัญญาในโลกนี้<br>
  จะพึงประเมินพระขีณาสพผู้มีคุณอันประมาณมิได้<br>
  เราเห็นว่าผู้นั้นมีปัญญาทึบยังเป็นปุถุชนอยู่<br>
  บังอาจประเมินพระขีณาสพผู้มีคุณอันประมาณมิได้</p>

<p class="nc">
  โกกาลิกสูตรที่ ๗ จบ<br>
<br>
๘. กตโมรกติสสกสูตร<br>
  ว่าด้วยกตโมรกติสสกภิกษุ</p>
<p>
  [๑๗๙] เรื่องเกิดขึ้นที่กรุงสาวัตถี<br>
  สมัยนั้น พระผู้มีพระภาคทรงหลีกเร้นประทับพักผ่อนอยู่ในที่พักกลางวัน<br>
  ครั้งนั้น สุพรหมปัจเจกพรหมและสุทธาวาสปัจเจกพรหมเข้าไปเฝ้าพระผู้มีพระภาค<br>
  ถึงที่ประทับ ได้ยืนพิงบานประตูคนละข้าง ลำดับนั้น สุทธาวาสปัจเจกพรหมปรารภ<br>
  กตโมรกติสสกภิกษุ ได้กล่าวคาถานี้ในสำนักของพระผู้มีพระภาคว่า<br>
  ใครผู้มีปัญญาในโลกนี้<br>
  จะพึงประเมินพระขีณาสพผู้มีคุณอันประมาณมิได้<br>
  เราเห็นว่าผู้นั้นมีปัญญาทึบยังเป็นปุถุชนอยู่<br>
  บังอาจประเมินพระขีณาสพผู้มีคุณอันประมาณมิได้</p>
<p class="nc">
  กตโมรกติสสกสูตรที่ ๘ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๔๖ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๙. ตุทุพรหมสูตร<br>
<br>
  ๙. ตุทุพรหมสูตร<br>
  ว่าด้วยตุทุปัจเจกพรหม</p>
<p>
  [๑๘๐] เรื่องเกิดขึ้นที่กรุงสาวัตถี<br>
  สมัยนั้น โกกาลิกภิกษุอาพาธ ได้รับทุกข์ เป็นไข้หนัก ครั้นเมื่อราตรีผ่านไป<br>
  ตุทุปัจเจกพรหมมีวรรณะงดงามยิ่งนัก เปล่งรัศมีให้สว่างทั่วพระเชตวัน เข้าไปหา<br>
  โกกาลิกภิกษุจนถึงที่อยู่ ยืนอยู่กลางอากาศได้กล่าวกับโกกาลิกภิกษุดังนี้ว่า “ท่าน<br>
  โกกาลิกะ ท่านจงทำจิตให้เลื่อมใสในท่านพระสารีบุตรและท่านพระโมคคัลลานะเถิด<br>
  เพราะท่านพระสารีบุตรและท่านพระโมคคัลลานะ เป็นผู้มีศีลเป็นที่รัก”<br>
  โกกาลิกภิกษุถามว่า “ผู้มีอายุ ท่านเป็นใคร”<br>
  ตุทุปัจเจกพรหมตอบว่า “เราเป็นตุทุปัจเจกพรหม”<br>
  โกกาลิกภิกษุกล่าวว่า “ผู้มีอายุ ท่านได้รับพยากรณ์จากพระผู้มีพระภาคว่า<br>
  เป็นอนาคามีแล้วมิใช่หรือ เมื่อเป็นเช่นนี้ ทำไมท่านจึงมาที่นี้อีก ท่านจงเห็นว่า<br>
  ความผิดนี้ของท่านมีอยู่เถิด”<br>
  ตุทุปัจเจกพรหมได้กล่าวว่า<br>
  ผรุสวาจา (คำหยาบ) เป็นเหมือนผึ่ง<br>
  เครื่องตัดตนของคนพาลผู้กล่าวคำชั่ว<br>
  ย่อมเกิดที่ปากของบุรุษ<br>
  ผู้ใดสรรเสริญคนที่ควรติเตียน<br>
  หรือติเตียนคนที่ควรสรรเสริญ<br>
  ผู้นั้นชื่อว่าสั่งสมความผิดไว้ด้วยปาก<br>
  ย่อมไม่ประสบความสุข เพราะความผิดนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๔๗ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๑๐. โกกาลิกสูตร</p>
<p>
  การปราชัยด้วยทรัพย์<br>
  ในการเล่นการพนันจนหมดตัวนี้<br>
  เป็นความผิดเพียงเล็กน้อย<br>
  แต่การที่บุคคลมีใจประทุษร้าย<br>
  ในบุคคลผู้ดำเนินไปดีแล้วนี้เท่านั้น<br>
  เป็นความผิดมากกว่า<br>
  บุคคลผู้ตั้งวาจาและใจอันชั่ว ติเตียนพระอริยะ<br>
  ย่อมเข้าถึงนรกสิ้น ๑๓๖,๐๐๐ นิรัพพุทกัป๑<br>
  กับอีก ๕ อัพพุทกัป๒</p>

<p class="nc">
  ตุทุพรหมสูตรที่ ๙ จบ<br>
<br>
๑๐. โกกาลิกสูตร<br>
  ว่าด้วยโกกาลิกภิกษุ</p>
<p>
  [๑๘๑] เรื่องเกิดขึ้นที่กรุงสาวัตถี<br>
  ครั้งนั้น โกกาลิกภิกษุเข้าไปเฝ้าพระผู้มีพระภาคถึงที่ประทับ ถวายอภิวาท<br>
  แล้วนั่ง ณ ที่สมควร ได้กราบทูลพระผู้มีพระภาคดังนี้ว่า “ข้าแต่พระองค์ผู้เจริญ<br>
  ท่านพระสารีบุตรและท่านพระโมคคัลลานะเป็นผู้มีความปรารถนาชั่ว ตกอยู่ในอำนาจ<br>
  ความปรารถนาชั่ว”<br>
  เมื่อโกกาลิกภิกษุกล่าวอย่างนี้แล้ว พระผู้มีพระภาคได้ตรัสกับโกกาลิกภิกษุดังนี้ว่า<br>
  “โกกาลิกะ เธออย่ากล่าวอย่างนั้น โกกาลิกะ เธออย่ากล่าวอย่างนั้น เธอจงทำจิต<br>
  ให้เลื่อมใสในสารีบุตรและโมคคัลลานะเถิด เพราะสารีบุตรและโมคคัลลานะ เป็นผู้มี<br>
  ศีลเป็นที่รัก”<br>
  แม้ครั้งที่ ๒ โกกาลิกภิกษุกราบทูลพระผู้มีพระภาคว่า “ข้าแต่พระองค์ผู้เจริญ<br>
  แม้พระผู้มีพระภาคทรงเป็นที่ตั้งแห่งศรัทธาของข้าพระองค์ ทรงมีพระพุทธพจน์ที่</p>
<p class="footer">เชิงอรรถ :<br>
  ๑ นิรัพพุทกัป เป็นจำนวนกัปที่ใช้สังขยา (การกำหนดนับ) จำนวนสูง (ตามนัย องฺ.ทสก.อ.
  ๓/๘๙/๓๖๖)<br>
  พจนานุกรมฉบับราชบัณฑิตยสถาน ให้ความหมายว่า เท่ากับ ๑ มี ๐ ตามหลัง ๖๓ ตัว บ้างว่า
  ๑๐๐ ล้าน<br>
  ๒ ดู องฺ.ทสก. (แปล) ๒๔/๘๙/๒๐๑<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๔๘ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๑๐. โกกาลิกสูตร</p>
<p>
  ข้าพระองค์เชื่อถือได้ก็จริง ถึงอย่างนั้น ท่านพระสารีบุตรและท่านพระโมคคัลลานะ<br>
  ก็ยังเป็นผู้ปรารถนาชั่ว ตกอยู่ในอำนาจความปรารถนาชั่ว”<br>
  แม้ครั้งที่ ๒ พระผู้มีพระภาคได้ตรัสกับโกกาลิกภิกษุดังนี้ว่า “โกกาลิกะ<br>
  เธออย่ากล่าวอย่างนั้น โกกาลิกะ เธออย่ากล่าวอย่างนั้น เธอจงทำจิตให้เลื่อมใสใน<br>
  สารีบุตรและโมคคัลลานะเถิด เพราะสารีบุตรและโมคคัลลานะ เป็นผู้มีศีลเป็นที่รัก”<br>
  แม้ครั้งที่ ๓ โกกาลิกภิกษุก็กราบทูลพระผู้มีพระภาคว่า “ ฯลฯ ตกอยู่ใน<br>
  อำนาจความปรารถนาชั่ว”<br>
  แม้ครั้งที่ ๓ พระผู้มีพระภาคได้ตรัสกับโกกาลิกภิกษุว่า “ ฯลฯ เพราะสารีบุตร<br>
  และโมคคัลลานะ เป็นผู้มีศีลเป็นที่รัก”<br>
  ครั้งนั้น โกกาลิกภิกษุลุกขึ้นจากอาสนะ ถวายอภิวาทพระผู้มีพระภาคกระทำ<br>
  ประทักษิณแล้วจากไป<br>
  เมื่อโกกาลิกภิกษุจากไปไม่นาน ร่างกายก็มีตุ่มขนาดเท่าเมล็ดพันธุ์ผักกาด<br>
  เกิดขึ้นทั่วร่าง ตุ่มเหล่านั้นโตเท่าเมล็ดพันธ์ผักกาด แล้วก็โตขึ้นเท่าเมล็ดถั่วเขียว<br>
  โตเท่าเมล็ดถั่วดำ โตเท่าเมล็ดพุทรา โตเท่าเมล็ดกระเบา โตเท่าผลมะขามป้อม<br>
  โตเท่าผลมะตูมอ่อน โตเท่าผลมะตูมแก่ แล้วก็แตกเยิ้ม หนองและเลือดหลั่งออกมา<br>
  ครั้งนั้น โกกาลิกภิกษุได้มรณภาพเพราะอาพาธนั้นเอง แล้วไปเกิดในปทุมนรก<br>
  เพราะมีจิตผูกอาฆาตในท่านพระสารีบุตรและท่านพระโมคคัลลานะ<br>
  ครั้นเมื่อราตรีผ่านไป ท้าวสหัมบดีพรหมมีวรรณะงดงามยิ่งนัก เปล่งรัศมีให้<br>
  สว่างทั่วพระเชตวัน เข้าไปเฝ้าพระผู้มีพระภาคถึงที่ประทับ ถวายอภิวาทแล้วยืนอยู่<br>
  ณ ที่สมควร ได้กราบทูลพระผู้มีพระภาคดังนี้ว่า “ข้าแต่พระองค์ผู้เจริญ โกกาลิก-<br>
  ภิกษุมรณภาพแล้ว ไปเกิดในปทุมนรกเพราะมีจิตผูกอาฆาตในท่านพระสารีบุตรและ<br>
  ท่านพระโมคคัลลานะ” ครั้นท้าวสหัมบดีพรหมกราบทูลดังนี้แล้ว ถวายอภิวาทพระ<br>
  ผู้มีพระภาค กระทำประทักษิณแล้วหายตัวไป ณ ที่นั้นเอง<br>
  ครั้นราตรีนั้นผ่านไป พระผู้มีพระภาครับสั่งเรียกภิกษุทั้งหลายมาตรัสว่า<br>
  “ภิกษุทั้งหลาย คืนนี้เมื่อราตรีผ่านไป ท้าวสหัมบดีพรหมมีวรรณะงดงามยิ่งนัก<br>
  เปล่งรัศมีให้สว่างทั่วพระเชตวัน เข้ามาหาเราถึงที่อยู่อภิวาทแล้วยืนอยู่ ณ ที่สมควร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๔๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๑๐. โกกาลิกสูตร</p>
<p>
  ได้กล่าวกับเราดังนี้ว่า “ข้าแต่พระองค์ผู้เจริญ โกกาลิกภิกษุมรณภาพแล้ว ไปเกิดใน<br>
  ปทุมนรก เพราะมีจิตผูกอาฆาตในท่านพระสารีบุตรและท่านพระโมคคัลลานะ”<br>
  ภิกษุทั้งหลาย ท้าวสหัมบดีพรหมกล่าวคำนี้แล้วอภิวาทเรา กระทำประทักษิณ<br>
  แล้วหายตัวไป ณ ที่นั้นเอง<br>
  เมื่อพระผู้มีพระภาคตรัสอย่างนี้แล้ว ภิกษุรูปหนึ่งได้ทูลถามพระผู้มีพระภาคว่า<br>
  “ข้าแต่พระองค์ผู้เจริญ ประมาณอายุในปทุมนรกนานเท่าไรหนอ”<br>
  พระผู้มีพระภาคตรัสตอบว่า “ภิกษุ ประมาณอายุในปทุมนรกนานนัก<br>
  ประมาณอายุในปทุมนรกนั้น ยากที่จะน้บได้ว่า ‘ประมาณปีเท่านี้ ประมาณ ๑๐๐ ปี<br>
  เท่านี้ ประมาณ ๑,๐๐๐ ปีเท่านี้ ประมาณ ๑๐๐,๐๐๐ ปีเท่านี้”<br>
  ภิกษุทูลถามว่า “ข้าแต่พระองค์ผู้เจริญ พระองค์พอจะยกอุปมาได้หรือไม่<br>
  พระพุทธเจ้าข้า”<br>
  พระผู้มีพระภาคตรัสตอบว่า “ได้ภิกษุ” แล้วตรัสว่า “ภิกษุ หนึ่งเกวียนเมล็ดงา<br>
  ของชาวโกศลมีอัตรา ๒๐ ขารี๑ ล่วงไปแล้ว ๑๐๐,๐๐๐ ปี บุรุษจึงนำเมล็ดงาออก<br>
  จากเกวียนนั้นหนึ่งเมล็ด เมล็ดงาหนึ่งเกวียนของชาวโกศลซึ่งมีอัตรา ๒๐ ขารีนั้น<br>
  จะพึงหมดไปโดยทำนองนี้เร็วกว่า แต่ว่า ๑ อัพพุทนรก๒หาหมดไปไม่</p>
<p class="footer">เชิงอรรถ :<br>
  ๑ ๔ กุฑวะ หรือปสตะ (ฟายมือ) เป็น ๑ ปัตถะ (กอบ)<br>
  ๔ ปัตถะ เป็น ๑ อาฬหกะ<br>
  ๔ อาฬหกะ เป็น ๑ โทณะ<br>
  ๔ โทณะ เป็น ๑ มาณิกา<br>
  ๔ มาณิกา เป็น ๑ ขารี<br>
  ๒๐ ขารี เป็น ๑ วาหะ<br>
  ๒๐ วาหะ เป็น ๑ ธารณะ<br>
  ๑๐ ธารณะ เป็น ๑ ปละ<br>
  ๑๐๐ ปละ เป็น ๑๒ ตุลา<br>
  ๒๐ ตุลา เป็น ๑ ภาระ<br>
  ๒ อัพพุทนรก นิรัพพุทนรก อพัพพนรก อุหหนรก อัฏฏนรก กุมุทนรก โสคันธิกนรก อุปปลนรก<br>
  ปุณฑริกนรก ปทุมนรก ทั้งหมดนี้อยู่ในอเวจีมหานรก เป็นนรกเล็กอยู่ในนรกใหญ่ ไม่มีภูมิเป็นของตนเอง<br>
  แต่เป็นที่ซึ่งสัตว์จะต้องรับกรรม เช่น อัพพุทนรกเป็นสถานที่ทรมานสัตว์โดยการนับชิ้นเนื้อเป็นเครื่องบอก<br>
  ระยะเวลาในการทรมานสัตว์ (องฺ. ทสก. อ. ๓/๘๙/๓๖๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๕๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค ๑๐. โกกาลิกสูตร</p>
<p>
  ๒๐ อัพพุทนรก เป็น ๑ นิรัพพุทนรก<br>
  ๒๐ นิรัพพุทนรก เป็น ๑ อพัพพนรก<br>
  ๒๐ อพัพพนรก เป็น ๑ อุหหนรก<br>
  ๒๐ อุหหนรก เป็น ๑ อัฏฏนรก<br>
  ๒๐ อัฏฏนรก เป็น ๑ กุมุทนรก<br>
  ๒๐ กุมุทนรก เป็น ๑ โสคันธิกนรก<br>
  ๒๐ โสคันธิกนรก เป็น ๑ อุปปลนรก<br>
  ๒๐ อุปปลนรก เป็น ๑ ปุณฑริกนรก<br>
  ๒๐ ปุณฑริกนรก เป็น ๑ ปทุมนรก<br>
<br>
  โกกาลิกภิกษุไปเกิดในปทุมนรกแล้ว เพราะมีจิตผูกอาฆาตในสารีบุตรและ<br>
  โมคคัลลานะ”<br>
  พระผู้มีภาคผู้สุคตศาสดาได้ตรัสเวยยากรณภาษิตนี้แล้ว จึงได้ตรัสคาถาประพันธ์<br>
  ต่อไปอีกว่า<br>
  ผรุสวาจา (คำหยาบ) เป็นเหมือนผึ่ง<br>
  เครื่องตัดตนของคนพาลผู้กล่าวคำชั่ว<br>
  ย่อมเกิดที่ปากของบุรุษ<br>
  ผู้ใดสรรเสริญคนที่ควรติเตียน<br>
  หรือติเตียนคนที่ควรสรรเสริญ<br>
  ผู้นั้นชื่อว่าสั่งสมความผิดไว้ด้วยปาก<br>
  ย่อมไม่ประสบความสุข เพราะความผิดนั้น<br>
  การปราชัยด้วยทรัพย์<br>
  ในการเล่นการพนันจนหมดตัวนี้<br>
  เป็นความผิดเพียงเล็กน้อย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๕๑ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๑. ปฐมวรรค รวมพระสูตรที่มีในวรรค</p>
<p>
  แต่การที่บุคคลมีใจประทุษร้าย<br>
  ในบุคคลผู้ดำเนินไปดีแล้วนี้เท่านั้น<br>
  เป็นความผิดมากกว่า<br>
  บุคคลผู้ตั้งวาจาและใจอันชั่ว ติเตียนพระอริยะ<br>
  ย่อมเข้าถึงนรกสิ้น ๑๓๖,๐๐๐ นิรัพพุทกัป<br>
  กับอีก ๕ อัพพุทกัป๑</p>


<p class="nc"> โกกาลิกสูตรที่ ๑๐ จบ<br>
  วรรคที่ ๑ จบ<br>
<br>
รวมพระสูตรที่มีในวรรคนี้ คือ<br>
  <br>
  ๑. พรหมายาจนสูตร  ๒. คารวสูตร<br>
  ๓. พรหมเทวสูตร ๔. พกสูตร<br>
  ๕. อปราทิฏฐิสูตร ๖. ปมาทสูตร<br>
  ๗. โกกาลิกสูตร ๘. กตโมรกติสสกสูตร<br>
  ๙. ตุทุพรหมสูตร ๑๐. โกกาลิกสูตร</p>
<p class="footer">เชิงอรรถ :<br>
  ๑ ดู องฺ.ทสก. (แปล) ๒๔/๘๙/๒๐๑<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๕๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๒. ทุติยวรรค ๑. สนังกุมารสูตร<br>
<br>
  ๒. ทุติยวรรค<br>
  หมวดที่ ๒<br>
  ๑. สนังกุมารสูตร<br>
  ว่าด้วยสนังกุมารพรหม</p>
<p>
  [๑๘๒] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ที่ฝั่งแม่น้ำสัปปินี เขตกรุงราชคฤห์<br>
  ครั้นเมื่อราตรีผ่านไป สนังกุมารพรหมมีวรรณะงดงามยิ่งนัก เปล่งรัศมีให้สว่างทั่ว<br>
  ฝั่งแม่น้ำสัปปินี เข้าไปเฝ้าพระผู้มีพระภาคถึงที่ประทับ ถวายอภิวาทแล้วยืนอยู่<br>
  ณ ที่สมควร ได้กล่าวคาถานี้ในที่ประทับของพระผู้มีพระภาคว่า<br>
  ในหมู่ชนที่ถือตระกูลเป็นใหญ่<br>
  กษัตริย์จัดว่าประเสริฐที่สุด<br>
  ส่วนท่านผู้เพียบพร้อมด้วยวิชชาและจรณะ๑<br>
  จัดว่าประเสริฐที่สุดในหมู่เทวดาและมนุษย์๒<br>
  สนังกุมารพรหมครั้นกราบทูลคำนี้แล้ว พระศาสดาทรงพอพระทัย ครั้งนั้น<br>
  สนังกุมารพรหมทราบว่า “พระศาสดาของเราทรงพอพระทัยแล้ว” จึงถวายอภิวาท<br>
  พระผู้มีพระภาค กระทำประทักษิณแล้วหายตัวไป ณ ที่นั้นเอง</p>
<p class="nc">
  สนังกุมารสูตรที่ ๑ จบ</p>
<p class="footer">เชิงอรรถ :<br>
  ๑ วิชชา หมายถึงวิชชา ๓ มีปุพเพนิวาสานุสสติญาณ เป็นต้น และวิชชา ๘ คือ วิปัสสนาญาณ
  มโนมยิทธิ<br>
  และอภิญญา ๖ จรณะ หมายถึงจรณะ ๑๕ คือ ความบริบูรณ์ในศีล ความคุ้มครองทวารในอินทรีย์<br>
  ความรู้ประมาณในโภชนะ การประกอบความเพียรเครื่องตื่น พระสัทธรรม ๗ และรูปาวจรฌาน
  ๔ (สํ.ส.อ.<br>
  ๑/๑๘๒/๒๐๘)<br>
  ๒ ดู ที.สี. (แปล) ๙/๒๗๖/๙๙, ม.ม. (แปล) ๑๓/๓๐/๓๔, สํ.นิ. (แปล) ๑๖/๒๔๕/๓๓๘, องฺ.เอกาทสก.
  (แปล)<br>
  ๒๔/๑๐/๔๐๙<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๕๓ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๒. ทุติยวรรค ๓. อันธกวินทสูตร<br>
<br>
  ๒. เทวทัตตสูตร<br>
  ว่าด้วยพระเทวทัต</p>
<p>
  [๑๘๓] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ ภูเขาคิชฌกูฏ เขตกรุงราชคฤห์<br>
  เมื่อพระเทวทัตจากไปไม่นาน ครั้นเมื่อราตรีผ่านไป ท้าวสหัมบดีพรหมมีวรรณะ<br>
  งดงามยิ่งนัก เปล่งรัศมีให้สว่างทั่วภูเขาคิชฌกูฏ เข้าไปเฝ้าพระผู้มีพระภาคถึงที่<br>
  ประทับ ถวายอภิวาทแล้วยืนอยู่ ณ ที่สมควร ปรารภพระเทวทัต ได้กล่าวคาถานี้<br>
  ในสำนักของพระผู้มีพระภาคว่า<br>
  สักการะย่อมฆ่าบุรุษชั่ว<br>
  เหมือนผลกล้วยฆ่าต้นกล้วย<br>
  ขุยไผ่ฆ่าต้นไผ่ ดอกอ้อฆ่าต้นอ้อ<br>
  ลูกม้าอัสดรฆ่าแม่ม้า ฉะนั้น๑</p>

<p class="nc">
  เทวทัตตสูตรที่ ๒ จบ<br>
<br>
๓. อันธกวินทสูตร<br>
  ว่าด้วยเรื่องอันธกวินทคาม</p>
<p>
  [๑๘๔] สมัยหนึ่ง พระผู้มีพระภาคประทับอยู่ ณ อันธกวินทคาม แคว้นมคธ<br>
  สมัยนั้น พระผู้มีพระภาคประทับนั่งอยู่ในที่แจ้ง ในราตรีอันมืดมิดและฝนกำลังตก<br>
  ประปรายอยู่ ครั้นเมื่อราตรีผ่านไป ท้าวสหัมบดีพรหมมีวรรณะงดงามยิ่งนัก เปล่งรัศมี<br>
  ให้สว่างทั่วอันธกวินทคาม เข้าไปเฝ้าพระผู้มีพระภาคถึงที่ประทับ ถวายอภิวาท<br>
  แล้วยืนอยู่ ณ ที่สมควร ได้กล่าวคาถาเหล่านี้ในสำนักของพระผู้มีพระภาคว่า<br>
  ภิกษุพึงอาศัยที่นอนและที่นั่งอันสงัด<br>
  พึงประพฤติเพื่อความหลุดพ้นจากสังโยชน์</p>
<p class="footer">เชิงอรรถ :<br>
  ๑ ดูเทียบ วิ.จู. (แปล) ๗/๓๓๕/๑๘๐, สํ.นิ. (แปล) ๑๖/๑๘๔/๒๓๐, องฺ.จตุกฺก. (แปล)
  ๒๑/๖๘/๑๑๓<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๕๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๒. ทุติยวรรค ๓. อันธกวินทสูตร</p>
<p>
  ถ้าภิกษุไม่ประสบความยินดีในที่นั้น<br>
  พึงมีสติ มีปัญญาเครื่องบริหาร อยู่ในท่ามกลางสงฆ์<br>
  ภิกษุเมื่อเที่ยวบิณฑบาตตามลำดับตระกูล<br>
  พึงมีปัญญาเครื่องบริหาร คุ้มครองอินทรีย์<br>
  พึงอาศัยที่นอนที่นั่งอันสงัด<br>
  พ้นจากภัย๑ น้อมไปในอภัย๒<br>
  ภิกษุถึงนั่งอยู่ในที่ที่มีสัตว์เลื้อยคลานอันน่ากลัว<br>
  สายฟ้าแลบแปลบปลาบ ฉวัดเฉวียน<br>
  ฝนตกในราตรีอันมืดมิด<br>
  ก็ปราศจากความขนพองสยองเกล้า<br>
  ข้าพระองค์กลัวมุสาวาท จึงไม่อาจคำนวณด้วยใจ<br>
  ของข้าพระองค์ได้ว่า ‘เรื่องนี้ข้าพระองค์ได้เห็นแล้วแน่’<br>
  ข้าพระองค์ไม่กล่าวว่า ‘ในเรื่องนี้เป็นอย่างนี้ ในเรื่องนี้เป็นอย่างนี้’<br>
  ในพรหมจรรย์หนึ่ง๓มีพระขีณาสพผู้ละความตายได้ ๑,๐๐๐ รูป<br>
  พระเสขะมากกว่า ๕๐๐ รูปไป<br>
  ๑๐ รูปบ้าง ๑๐๐ รูปบ้าง<br>
  และผู้ถึงกระแสนิพพานทั้งหมดไม่ไปสู่ดิรัจฉานภูมิ<br>
  ส่วนหมู่สัตว์นอกนี้ล้วนเป็นผู้มีส่วนได้รับผลบุญ</p>
<p class="nc">
  อันธกวินทสูตรที่ ๓ จบ</p>
<p class="footer">เชิงอรรถ :<br>
  ๑ ภัย ในที่นี้หมายถึงภัยในวัฏฏะ (สํ.ส.อ. ๑/๑๘๔/๒๐๙)<br>
  ๒ อภัย ในที่นี้หมายถึงนิพพาน (สํ.ส.อ. ๑/๑๘๔/๒๐๙)<br>
  ๓ พรหมจรรย์หนึ่ง ในที่นี้หมายถึงธรรมเทศนาหนึ่ง (สํ.ส.อ. ๑/๑๘๔/๒๑๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๕๕ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๒. ทุติยวรรค ๔. อรุณวตีสูตร<br>
<br>
  ๔. อรุณวตีสูตร<br>
  ว่าด้วยเรื่องเมืองอรุณวดี</p>
<p>
  [๑๘๕] สมัยหนึ่ง พระผู้มีพระภาคประทับอยู่ ฯลฯ เขตกรุงสาวัตถี ณ<br>
  ที่นั้น พระผู้มีพระภาครับสั่งเรียกภิกษุทั้งหลายมาตรัสว่า “ภิกษุทั้งหลาย” ภิกษุ<br>
  เหล่านั้นทูลรับสนองพระดำรัสแล้ว พระผู้มีพระภาคได้ตรัสดังนี้ว่า “ภิกษุทั้งหลาย<br>
  เรื่องเคยมีมาแล้ว มีพระราชาพระนามว่าอรุณ ราชธานีของพระเจ้าอรุณ ชื่อว่า<br>
  อรุณวดี พระผู้มีพระภาคอรหันตสัมมาสัมพุทธเจ้าพระนามว่าสิขี ทรงเข้าไปอาศัย<br>
  อรุณวดีราชธานีประทับอยู่ อนึ่ง พระผู้มีพระภาคอรหันตสัมมาสัมพุทธเจ้าพระนาม<br>
  ว่าสิขี ได้มีคู่พระสาวกนามว่าอภิภูและสัมภวะ เป็นคู่พระสาวกชั้นดีเลิศ<br>
  ภิกษุทั้งหลาย ครั้งนั้น พระผู้มีพระภาคอรหันตสัมมาสัมพุทธเจ้าพระนามว่า<br>
  สิขี รับสั่งเรียกอภิภูภิกษุมาตรัสว่า ‘พราหมณ์ มาเถิด เราจักเข้าไปพรหมโลก<br>
  ชั้นใดชั้นหนึ่งชั่วเวลาหนึ่ง จนกว่าจะถึงเวลาฉันภัตตาหาร’ ภิกษุทั้งหลาย อภิภูภิกษุ<br>
  ทูลรับสนองพระดำรัสแล้ว<br>
  ลำดับนั้น พระผู้มีพระภาคอรหันตสัมมาสัมพุทธเจ้าพระนามว่าสิขี และ<br>
  อภิภูภิกษุได้หายตัวจากอรุณวดีราชธานีไปปรากฏในพรหมโลกนั้น เปรียบเหมือน<br>
  บุรุษผู้มีกำลังเหยียดแขนออกหรือคู้แขนเข้า ฉะนั้น<br>
  ลำดับนั้น พระผู้มีพระภาคอรหันตสัมมาสัมพุทธเจ้าพระนามว่าสิขี รับสั่ง<br>
  เรียกอภิภูภิกษุมาตรัสว่า ‘พราหมณ์ ธรรมีกถาจงปรากฏชัดแก่พรหม พรหมบริษัท<br>
  และพรหมปาริสัชชะทั้งหลายเถิด’<br>
  อภิภูภิกษุทูลรับสนองพระดำรัสแล้ว ได้ชี้แจงให้พรหม พรหมบริษัท และ<br>
  พรหมปาริสัชชะทั้งหลายเห็นชัด ชวนใจให้อยากรับเอาไปปฏิบัติ เร้าใจให้อาจหาญ<br>
  แกล้วกล้า ปลอบชโลมใจให้สดชื่นร่าเริงด้วยธรรมีกถาแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๕๖ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๒. ทุติยวรรค ๔. อรุณวตีสูตร</p>
<p>
  ภิกษุทั้งหลาย ได้ยินว่าในกาลนั้น พรหม พรหมบริษัท และพรหมปาริสัชชะ<br>
  ทั้งหลาย ยกโทษติเตียนโพนทะนาว่า ‘ท่านผู้เจริญ น่าอัศจรรย์จริง ไม่เคยปรากฏ<br>
  ก็เมื่อพระศาสดาประทับอยู่เฉพาะหน้า เพราะเหตุไร พระสาวกจึงแสดงธรรม<br>
  ลำดับนั้น พระผู้มีพระภาคอรหันตสัมมาสัมพุทธเจ้าพระนามว่าสิขี ตรัสกับ<br>
  อภิภูภิกษุว่า ‘ดูก่อนพราหมณ์ พรหม พรหมบริษัท และพรหมปาริสัชชะเหล่านั้น<br>
  พากันติเตียนว่า ‘ท่านผู้เจริญ น่าอัศจรรย์จริง ไม่เคยปรากฏ ก็เมื่อพระศาสดา<br>
  ประทับอยู่เฉพาะหน้า เพราะเหตุไร พระสาวกจึงแสดงธรรม’ พราหมณ์ ถ้าอย่างนั้น<br>
  เธอจงให้พรหม พรหมบริษัท และพรหมปาริสัชชะทั้งหลายสลดใจให้ยิ่งขึ้นไปกว่า’<br>
  อภิภูภิกษุทูลรับสนองพระดำรัสแล้วปรากฏกายแสดงธรรมบ้าง ไม่ปรากฏกาย<br>
  แสดงธรรมบ้าง ปรากฏกายท่อนล่าง ไม่ปรากฏกายท่อนบนแสดงธรรมบ้าง<br>
  ปรากฏกายท่อนบน ไม่ปรากฏกายท่อนล่างแสดงธรรมบ้าง<br>
  ภิกษุทั้งหลาย ได้ยินว่าในกาลนั้น พรหม พรหมบริษัท และพรหมปาริสัชชะ<br>
  ทั้งหลายได้มีจิตอัศจรรย์เกิดขึ้นว่า ‘น่าอัศจรรย์จริง ไม่เคยปรากฏ ท่านผู้เจริญ<br>
  ทั้งหลาย ความที่สมณะเป็นผู้มีฤทธิ์มาก มีอานุภาพมาก’<br>
  ครั้งนั้น อภิภูภิกษุได้กราบทูลพระผู้มีพระภาคอรหันตสัมมาสัมพุทธเจ้า<br>
  พระนามว่าสิขี ดังนี้ว่า ‘ข้าแต่พระองค์ผู้เจริญ ข้าพระองค์ย่อมทราบ ข้าพระองค์เป็น<br>
  ผู้กล่าววาจาเห็นปานนี้ ในท่ามกลางภิกษุสงฆ์ว่า ‘ท่านผู้มีอายุทั้งหลาย เราอยู่ที่<br>
  พรหมโลกสามารถยังหมื่นโลกธาตุให้รู้แจ้งด้วยเสียงได้’<br>
  พระผู้มีพระภาคอรหันตสัมมาสัมพุทธเจ้าพระนามว่าสิขี ตรัสว่า ‘พราหมณ์<br>
  เป็นกาลของเธอ พราหมณ์ เป็นกาลของเธอ ที่เธอยืนอยู่ที่พรหมโลกพึงยังหมื่น<br>
  โลกธาตุให้รู้แจ้งด้วยเสียงได้’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๕๗ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๒. ทุติยวรรค ๔. อรุณวตีสูตร</p>
<p>
  อภิภูภิกษุทูลรับสนองพระดำรัสแล้วยืนอยู่ในพรหมโลกได้กล่าวคาถาเหล่านี้ว่า<br>
  ท่านทั้งหลายจงปรารภความเพียร<br>
  จงทำความเพียรอย่าหยุดยั้ง<br>
  จงประกอบความเพียรในพระพุทธศาสนา<br>
  จงกำจัดกองทัพแห่งมัจจุ<br>
  เหมือนช้างกำจัดเรือนต้นอ้อ ฉะนั้น<br>
  ผู้ที่ไม่ประมาทอยู่ในพระธรรมวินัยนี้<br>
  ละการเวียนว่ายตายเกิดแล้ว จักกระทำที่สุดแห่งทุกข์ได้<br>
  ภิกษุทั้งหลาย ครั้งนั้น พระผู้มีพระภาคอรหันตสัมมาสัมพุทธเจ้าพระนามว่า<br>
  สิขีและอภิภูภิกษุ ยังพรหม พรหมบริษัท และพรหมปาริสัชชะทั้งหลายให้สลดใจแล้ว<br>
  ได้หายตัวจากพรหมโลกนั้นไปปรากฏในอรุณวดีราชธานี ฯลฯ ครั้งนั้น พระผู้มี<br>
  พระภาคอรหันตสัมมาสัมพุทธเจ้าพระนามว่าสิขี รับสั่งเรียกภิกษุทั้งหลายมาตรัสว่า<br>
  ‘ภิกษุทั้งหลาย เมื่ออภิภูภิกษุยืนอยู่ในพรหมโลก กล่าวคาถาทั้งหลายอยู่ เธอทั้งหลาย<br>
  ได้ยินหรือไม่’<br>
  ภิกษุทั้งหลายกราบทูลว่า ‘เมื่ออภิภูภิกษุอยู่ในพรหมโลก กล่าวคาถาทั้งหลายอยู่<br>
  ข้าพระองค์ทั้งหลายได้ยินแล้ว พระพุทธเจ้าข้า’<br>
  พระผู้มีพระภาคอรหันตสัมมาสัมพุทธเจ้าพระนามว่าสิขี ตรัสถามว่า ‘ภิกษุ<br>
  ทั้งหลาย ก็เมื่ออภิภูภิกษุยืนอยู่ในพรหมโลก กล่าวคาถาทั้งหลายอยู่ เธอทั้งหลาย<br>
  ได้ยินว่าอย่างไร’<br>
  ภิกษุทั้งหลายทูลตอบว่า ‘ข้าแต่พระองค์ผู้เจริญ เมื่ออภิภูภิกษุยืนอยู่ใน<br>
  พรหมโลก กล่าวคาถาทั้งหลายอยู่ ข้าพระองค์ทั้งหลายได้ยินอย่างนี้ว่า<br>
  ท่านทั้งหลาย จงปรารภความเพียร<br>
  จงทำความเพียรอย่าหยุดยั้ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๕๘ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๒. ทุติยวรรค ๕. ปรินิพพานสูตร</p>
<p>
  จงประกอบความเพียรในพระพุทธศาสนา<br>
  จงกำจัดกองทัพแห่งมัจจุ<br>
  เหมือนช้างกำจัดเรือนต้นอ้อ ฉะนั้น<br>
  ผู้ที่ไม่ประมาทอยู่ในพระธรรมวินัยนี้<br>
  ละการเวียนว่ายตายเกิดแล้ว จักกระทำที่สุดแห่งทุกข์ได้<br>
  เมื่ออภิภูภิกษุยืนกล่าวคาถาทั้งหลายอยู่ในพรหมโลก ข้าพระองค์ทั้งหลายได้<br>
  ยินแล้วอย่างนี้’<br>
  พระผู้มีพระภาคอรหันตสัมมาสัมพุทธเจ้าพระนามว่าสิขี ตรัสว่า “ดีละ ดีละ<br>
  ภิกษุทั้งหลาย ดีนัก ภิกษุทั้งหลาย เมื่ออภิภูภิกษุยืนกล่าวคาถาทั้งหลายอยู่ใน<br>
  พรหมโลก เธอทั้งหลายได้ยินแล้ว”<br>
  พระผู้มีพระภาคได้ตรัสพุทธพจน์นี้แล้ว ภิกษุเหล่านั้นมีใจยินดีต่างชื่นชม<br>
  พระภาษิตของพระผู้มีพระภาค</p>

<p class="nc">
  อรุณวตีสูตรที่ ๔ จบ<br>
<br>
๕. ปรินิพพานสูตร<br>
  ว่าด้วยการปรินิพพาน</p>
<p>
  [๑๘๖] สมัยหนึ่ง ในเวลาใกล้ปรินิพพาน พระผู้มีพระภาคประทับอยู่ระหว่าง<br>
  ต้นไม้สาละทั้งคู่ ป่าสาลวัน สถานที่แวะพักของมัลลกษัตริย์ทั้งหลาย เขตกรุง<br>
  กุสินารา ลำดับนั้น พระผู้มีพระภาครับสั่งเรียกภิกษุทั้งหลายมาตรัสว่า “ภิกษุ<br>
  ทั้งหลาย บัดนี้ เราขอเตือนพวกเธอว่า สังขารทั้งหลายมีความเสื่อมไปเป็นธรรมดา<br>
  พวกเธอจงทำหน้าที่ให้สมบูรณ์ด้วยความไม่ประมาทเถิด” นี้เป็นพระวาจาครั้งสุดท้าย<br>
  ของพระตถาคต ต่อจากนั้น พระผู้มีพระภาค<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๕๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๒. ทุติยวรรค ๕. ปรินิพพานสูตร</p>
<p>
  ทรงเข้าปฐมฌาน   ออกจากปฐมฌาน<br>
   ทรงเข้าทุติยฌาน  ออกจากทุติยฌาน<br>
   ทรงเข้าตติยฌาน  ออกจากตติยฌาน<br>
   ทรงเข้าจตุตถฌาน  ออกจากจตุตถฌาน<br>
   ทรงเข้าอากาสานัญจายตนสมาบัติ  ออกจากอากาสานัญจายตนสมาบัติ<br>
   ทรงเข้าวิญญาณัญจายตนสมาบัติ  ออกจากวิญญาณัญจายตนสมาบัติ<br>
   ทรงเข้าอากิญจัญญายตนสมาบัติ  ออกจากอากิญจัญญายตนสมาบัติ<br>
   ทรงเข้าเนวสัญญานาสัญญายตนสมาบัติ  ออกจากเนวสัญญานาสัญญายตนสมาบัติ<br>
   ทรงเข้าสัญญาเวทยิตนิโรธ  ออกจากสัญญาเวทยิตนิโรธ<br>
   ทรงเข้าเนวสัญญานาสัญญายตนสมาบัติ  ออกจากเนวสัญญานาสัญญายตนสมาบัติ<br>
   ทรงเข้าอากิญจัญญายตนสมาบัติ  ออกจากอากิญจัญญายตนสมาบัติ<br>
   ทรงเข้าวิญญาณัญจายตนสมาบัติ  ออกจากวิญญาณัญจายตนสมาบัติ<br>
   ทรงเข้าอากาสานัญจายตนสมาบัติ  ออกจากอากาสานัญจายตนสมาบัติ<br>
   ทรงเข้าจตุตถฌาน  ออกจากจตุตถฌาน<br>
   ทรงเข้าตติยฌาน  ออกจากตติยฌาน<br>
   ทรงเข้าทุติยฌาน  ออกจากทุติยฌาน<br>
   ทรงเข้าปฐมฌาน  ออกจากปฐมฌาน<br>
   ทรงเข้าทุติยฌาน  ออกจากทุติยฌาน<br>
   ทรงเข้าตติยฌาน  ออกจากตติยฌาน<br>
   ทรงเข้าจตุตถฌาน ออกจากจตุตถฌานแล้วได้ปรินิพพานในลำดับ๑<br>
  <br>
  เมื่อพระผู้มีพระภาคเสด็จปรินิพพาน ท้าวสหัมบดีพรหมได้กล่าวคาถา พร้อมกับ<br>
  การเสด็จปรินิพพานว่า<br>
  สรรพสัตว์จะต้องทอดทิ้งร่างกายไว้ในโลก<br>
  พระศาสดาผู้หาใครเปรียบเทียบไม่ได้ในโลก</p>
<p class="footer">เชิงอรรถ :<br>
  ๑ ลำดับ หมายถึงลำดับ ๒ ประการ คือ (๑) ลำดับแห่งฌาน (๒) ลำดับแห่งการพิจารณา
  (สํ.ส.อ.<br>
  ๑/๑๘๖/๒๑๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๖๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๒. ทุติยวรรค ๕. ปรินิพพานสูตร</p>
<p>
  ผู้เข้าถึงสภาวะตามเป็นจริง ผู้บรรลุพลธรรม๑<br>
  ผู้ตรัสรู้เองโดยชอบเช่นนี้ ก็ยังเสด็จปรินิพพานได้<br>
  เมื่อพระผู้มีพระภาคเสด็จปรินิพพาน ท้าวสักกะจอมเทพได้ตรัสคาถา พร้อมกับ<br>
  การเสด็จปรินิพพานว่า<br>
  สังขารทั้งหลายล้วนไม่เที่ยง<br>
  มีความเกิดขึ้นและความเสื่อมไปเป็นธรรมดา<br>
  เกิดขึ้นแล้วย่อมดับไป<br>
  ความสงบระงับสังขารเหล่านั้นเป็นความสุข<br>
  เมื่อพระผู้มีพระภาคเสด็จปรินิพพาน ท่านพระอานนท์ได้กล่าวคาถา พร้อม<br>
  กับการเสด็จปรินิพพานว่า<br>
  เมื่อพระสัมมาสัมพุทธเจ้า<br>
  มีพระอาการอันล้ำเลิศทุกอย่าง๒เสด็จปรินิพพานแล้ว<br>
  ในกาลนั้น ได้เกิดเหตุน่าอัศจรรย์ ขนพองสยองเกล้า<br>
  เมื่อพระผู้มีพระภาคเสด็จปรินิพพาน ท่านพระอนุรุทธะได้กล่าวคาถา พร้อมกับ<br>
  การเสด็จปรินิพพานว่า<br>
  ลมหายใจเข้า ลมหายใจออก<br>
  ของพระผู้มีพระภาคผู้มีพระทัยมั่นคง ผู้คงที่ ไม่มีแล้ว</p>
<p class="footer">เชิงอรรถ :<br>
  ๑ บรรลุพลธรรม หมายถึงทรงมีพระกำลังอันเกิดจากฌาน ๑๐ ที่เรียกว่า ทสพลญาณ หรือ
  ตถาคตพละ<br>
  (ที.ม.อ. ๒๒๐/๒๐๒)<br>
  ๒ มีพระอาการอันล้ำเลิศทุกอย่าง หมายถึงทรงมีเหตุอันล้ำเลิศทุกอย่างมีศีล เป็นต้น
  (ที.ม.อ. ๒๒๓/๒๐๓,<br>
  ที.ม.ฏีกา ๒๒๓/๒๓๑)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๖๑ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๖. พรหมสังยุต]<br>
๒. ทุติยวรรค รวมพระสูตรที่มีในสังยุต</p>
<p>
  พระมุนีผู้ไม่หวั่นไหว มุ่งใฝ่สันติ๑<br>
  มีพระจักษุ เสด็จปรินิพพานแล้ว<br>
  พระองค์ผู้มีพระทัย ไม่หดหู่<br>
  ทรงอดกลั้นเวทนาไว้ได้ มีพระทัยหลุดพ้นแล้ว<br>
  ดุจดวงประทีปที่โชติช่วงดับไป ฉะนั้น๒</p>


<p class="nc">
  ปรินิพพานสูตรที่ ๕ จบ<br>
  วรรคที่ ๒ จบ<br>
<br>
รวมพระสูตรที่มีในวรรคนี้ คือ<br>
  <br>
  ๑. สนังกุมารสูตร  ๒. เทวทัตตสูตร<br>
  ๓. อันธกวินทสูตร ๔. อรุณวตีสูตร<br>
  ๕. ปรินิพพานสูตร<br>
  <br>
  พรหมสังยุต จบบริบูรณ์<br>
<br>
รวมพระสูตรที่มีในสังยุตนี้ คือ<br>
  <br>
   ๑. พรหมายาจนสูตร   ๒. คารวสูตร<br>
   ๓. พรหมเทวสูตร  ๔. พกสูตร<br>
   ๕. อปราทิฏฐิสูตร  ๖. ปมาทสูตร<br>
   ๗. โกกาลิกสูต  ๘. กตโมรกติสสกสูตร<br>
   ๙. ตุทุพรหมสูตร ๑๐. โกกาลิกสูตร<br>
  ๑๑. สนังกุมารสูตร ๑๒. เทวทัตตสูตร<br>
  ๑๓. อันธกวินทสูตร ๑๔. อรุณวตีสูตร<br>
  ๑๕. ปรินิพพานสูตร</p>
<p class="footer">เชิงอรรถ :<br>
  ๑ สันติ ในที่นี้หมายถึงอนุปาทิเสสนิพพาน (สํ.ส.อ. ๑/๑๘๖/๒๑๓)<br>
  ๒ ดูเทียบ ที.ม. (แปล) ๑๐/๒๑๙-๒๒๓/๑๖๗-๑๖๙<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๖๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๑. ธนัญชานีสูตร<br>
<br>
  ๗. พราหมณสังยุต<br>
  ๑. อรหันตวรรค<br>
  หมวดว่าด้วยพระอรหันต์<br>
  ๑. ธนัญชานีสูตร<br>
  ว่าด้วยธนัญชานีพราหมณี</p>
<p>
  [๑๘๗] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเวฬุวัน สถานที่ให้เหยื่อกระแต<br>
  เขตกรุงราชคฤห์ สมัยนั้น นางพราหมณีชื่อธนัญชานี ของพราหมณ์ภารทวาชโคตร<br>
  คนหนึ่ง เป็นผู้เลื่อมใสอย่างยิ่งในพระพุทธเจ้า พระธรรม และพระสงฆ์ ครั้งนั้น<br>
  นางธนัญชานีพราหมณี กำลังนำภัตรเข้าไปเพื่อพราหมณ์ภารทวาชโคตร ก้าวเท้า<br>
  พลาดจึงเปล่งอุทาน ๓ ครั้งว่า<br>
  ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
  ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
  ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
  เมื่อนางธนัญชานีพราหมณีกล่าวอย่างนี้แล้ว พราหมณ์ภารทวาชโคตรได้กล่าว<br>
  กับนางธนัญชานีพราหมณีดังนี้ว่า “ก็หญิงถ่อยคนนี้กล่าวคุณของสมณะโล้นนั้น<br>
  อย่างนี้ อย่างนี้ ไม่ว่าในที่ไหน ๆ หญิงถ่อย บัดนี้ เราจักยกวาทะของพระศาสดานั้น<br>
  ของเจ้าบ้างละ”<br>
  นางธนัญชานีพราหมณีกล่าวว่า “พราหมณ์ ฉันยังไม่เห็นบุคคลผู้จะพึงยก<br>
  วาทะของพระผู้มีพระภาคอรหันตสัมมาสัมพุทธเจ้าพระองค์นั้นในโลก พร้อมทั้งเทวโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๖๓ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๑. ธนัญชานีสูตร</p>
<p>
  มารโลก พรหมโลก ในหมู่สัตว์พร้อมทั้งสมณพราหมณ์ เทวดาและมนุษย์ ท่านจงไป<br>
  เถิด ไปแล้วก็จักรู้เอง”<br>
  ครั้งนั้น พราหมณ์ภารทวาชโคตรโกรธ ไม่พอใจ จึงเข้าไปหาพระผู้มีพระภาค<br>
  ถึงที่ประทับ ได้สนทนาปราศรัยพอเป็นที่บันเทิงใจ พอเป็นที่ระลึกถึงกันแล้วนั่ง
  ณ<br>
  ที่สมควร ได้กล่าวกับพระผู้มีพระภาคด้วยคาถาว่า<br>
  บุคคลกำจัดอะไรได้จึงอยู่เป็นสุข<br>
  กำจัดอะไรได้จึงไม่เศร้าโศก ข้าแต่พระโคดม<br>
  พระองค์ทรงพอพระทัยการกำจัดธรรมอย่างหนึ่ง คืออะไร<br>
  พระผู้มีพระภาคตรัสตอบว่า<br>
  บุคคลกำจัดความโกรธได้จึงอยู่เป็นสุข<br>
  กำจัดความโกรธได้จึงไม่เศร้าโศก พราหมณ์<br>
  พระอริยะทั้งหลายสรรเสริญการกำจัดความโกรธ<br>
  ซึ่งมีรากเป็นพิษ มียอดหวาน<br>
  เพราะบุคคลกำจัดความโกรธนั้นได้แล้ว จึงไม่เศร้าโศก<br>
  เมื่อพระผู้มีพระภาคตรัสอย่างนี้แล้ว พราหมณ์ภารทวาชโคตรได้กราบทูล<br>
  พระผู้มีพระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจน<br>
  ไพเราะยิ่งนัก ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก<br>
  พระโคดมผู้เจริญทรงประกาศธรรมโดยปริยายเป็นอันมาก เปรียบเหมือนบุคคล<br>
  หงายของที่คว่ำ เปิดของที่ปิด บอกทางแก่คนหลงทาง หรือตามประทีปในที่มืด<br>
  ด้วยตั้งใจว่า ‘คนมีตาดีจักเห็นรูปได้’ ฉะนั้น ข้าพระองค์นี้ขอถึงพระโคดมผู้เจริญ<br>
  พร้อมทั้งพระธรรม และพระสงฆ์เป็นสรณะ ขอข้าพระองค์พึงได้บรรพชาอุปสมบท<br>
  ในสำนักของพระโคดมผู้เจริญเถิด”<br>
  พราหมณ์ภารทวาชโคตรได้บรรพชาอุปสมบทในสำนักของพระผู้มีพระภาคแล้ว<br>
  อนึ่ง ท่านพระภารทวาชะอุปสมบทแล้วไม่นาน หลีกออกไปอยู่คนเดียว ไม่ประมาท<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๖๔ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๒. อักโกสสูตร</p>
<p>
  มีความเพียร อุทิศกายและใจอยู่ ไม่นานนักก็ทำให้แจ้งซึ่งประโยชน์ยอดเยี่ยม<br>
  อันเป็นที่สุดแห่งพรหมจรรย์๑ ที่เหล่ากุลบุตรออกจากเรือนบวชเป็นบรรพชิตโดยชอบ<br>
  ต้องการด้วยปัญญาอันยิ่งเองเข้าถึงอยู่ในปัจจุบัน รู้ชัดว่า “ชาติสิ้นแล้ว อยู่จบ<br>
  พรหมจรรย์แล้ว๒ ทำกิจที่ควรทำเสร็จแล้ว ไม่มีกิจอื่นเพื่อความเป็นอย่างนี้อีกต่อไป”<br>
  อนึ่ง ท่านพระภารทวาชะได้เป็นพระอรหันต์รูปหนึ่ง ในบรรดาพระอรหันต์ทั้งหลาย</p>

<p class="nc">
  ธนัญชานีสูตรที่ ๑ จบ<br>
<br>
๒. อักโกสสูตร<br>
  ว่าด้วยอักโกสกภารทวาชพราหมณ์</p>
<p>
  [๑๘๘] สมัยหนึ่ง พระผู้มีพระภาคประทับอยู่ ณ พระเวฬุวัน สถานที่ให้<br>
  เหยื่อกระแต เขตกรุงราชคฤห์ อักโกสกภารทวาชพราหมณ์ได้สดับมาว่า “ได้ยินว่า<br>
  พราหมณ์ภารทวาชโคตร ออกจากเรือนบวชเป็นบรรพชิต ในสำนักของพระสมณ-<br>
  โคดมแล้ว” จึงโกรธ ไม่พอใจ เข้าไปหาพระผู้มีพระภาคถึงที่ประทับแล้ว ด่าบริภาษ<br>
  พระผู้มีพระภาคด้วยวาจาหยาบคาย อันมิใช่วาจาของสัตบุรุษ<br>
  เมื่ออักโกสกภารทวาชพราหมณ์กล่าวอย่างนี้แล้ว พระผู้มีพระภาคได้ตรัสถาม<br>
  อักโกสกภารทวาชพราหมณ์ดังนี้ว่า “พราหมณ์ ท่านเข้าใจความข้อนั้นว่าอย่างไร<br>
  มิตร อำมาตย์๓ ญาติและสาโลหิต๔ ผู้เป็นแขกของท่าน มาเยือนท่านบ้างไหม”</p>
<p class="footer">เชิงอรรถ :<br>
  ๑ ดูเชิงอรรถข้อ ๑๗๔ หน้า ๒๓๕ ในเล่มนี้<br>
  ๒ ดูเชิงอรรถข้อ ๑๗๔ หน้า ๒๓๕ ในเล่มนี้<br>
  ๓ มิตร หมายถึงคนรู้จักกันเพราะการใช้ของในเรือนร่วมกัน เช่น ให้ของแก่กันและกันหรือรับของจากกัน<br>
  อำมาตย์ หมายถึงผู้ทำกิจร่วมกัน เช่น ปรึกษาหารือกัน ไปด้วยกัน นั่งด้วยกันเป็นต้น
  (สํ.สฬา.อ. ๓/๑๐๑๖/<br>
  ๓๖๗, สํ.ฏีกา ๒/๗๖/๖๒๙)<br>
  ๔ ญาติ หมายถึงผู้ที่เกี่ยวข้องกันโดยการแต่งงานกัน ได้แก่ มารดาบิดาของสามีและเครือญาติฝ่ายมารดา<br>
  บิดาของสามี หรือมารดาบิดาของภรรยาและเครือญาติฝ่ายมารดาบิดาของภรรยา สาโลหิต
  หมายถึงผู้<br>
  ร่วมสายเลือดเดียวกัน ได้แก่ พี่ชาย น้องชาย พี่สาว น้องสาว เป็นต้น (องฺ.ติก.อ.
  ๒/๗๖/๒๒๗,สํ.ม.อ.<br>
  ๓/๑๐๑๒/๓๖๗,สํ.ฏีกา ๒/๑๐๑๒/๖๒๙) หรือญาติฝ่ายมารดา (องฺ.ติก.ฏีกา ๒/๗๖/๖๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๖๕ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๒. อักโกสสูตร</p>
<p>
  อักโกสกภารทวาชพราหมณ์ตอบว่า “พระโคดมผู้เจริญ มิตร อำมาตย์ ญาติ<br>
  และสาโลหิต ผู้เป็นแขกของข้า พระองค์ มาเยือนบ้างเป็นบางคราว”<br>
  พระผู้มีพระภาคตรัสถามว่า “พราหมณ์ ท่านเข้าใจความข้อนั้นว่าอย่างไร<br>
  ท่านเคยจัดของเคี้ยวของบริโภคหรือของควรลิ้ม เพื่อต้อนรับมิตร อำมาตย์ ญาติ<br>
  และสาโลหิต ผู้เป็นแขกเหล่านั้นบ้างหรือไม่”<br>
  อักโกสกภารทวาชพราหมณ์ตอบว่า “พระโคดมผู้เจริญ ข้าพระองค์จัด<br>
  ของเคี้ยวของบริโภคหรือของควรลิ้มเพื่อต้อนรับมิตร อำมาตย์ ญาติและสาโลหิต<br>
  ผู้เป็นแขกเหล่านั้นเป็นบางคราว”<br>
  พระผู้มีพระภาคตรัสถามว่า “พราหมณ์ ถ้ามิตร อำมาตย์ ญาติและสาโลหิต<br>
  ผู้เป็นแขกเหล่านั้นไม่รับ ของเคี้ยวของบริโภคหรือของควรลิ้มนั้นจะเป็นของใคร”<br>
  อักโกสกภารทวาชพราหมณ์ตอบว่า “พระโคดมผู้เจริญ ถ้ามิตร อำมาตย์<br>
  ญาติและสาโลหิตผู้เป็นแขกเหล่านั้นไม่รับ ของเคี้ยวของบริโภคหรือของควรลิ้มนั้น<br>
  ก็เป็นของข้าพระองค์อย่างเดิม”<br>
  พระผู้มีพระภาคตรัสว่า “พราหมณ์ ข้อนี้ก็เหมือนกัน ท่านด่าเราผู้ไม่ด่าอยู่<br>
  ท่านโกรธต่อเราผู้ไม่โกรธอยู่ ท่านมาทะเลาะกับเราผู้ไม่ทะเลาะอยู่ เราไม่รับคำด่า<br>
  เป็นต้นของท่านนั้น พราหมณ์ ดังนั้น คำด่าเป็นต้นนั้น จึงเป็นของท่านผู้เดียว<br>
  พราหมณ์ ผู้ใดด่าตอบต่อบุคคลผู้ด่าอยู่ โกรธตอบต่อบุคคลผู้โกรธอยู่ ทะเลาะ<br>
  ตอบต่อบุคคลผู้ทะเลาะอยู่ ผู้นั้นเรากล่าวว่า ย่อมบริโภคด้วยกัน ย่อมกระทำตอบโต้<br>
  ต่อกัน แต่เรานั้นไม่บริโภคด้วยกัน ไม่กระทำตอบโต้กับท่านเป็นอันขาด พราหมณ์<br>
  ดังนั้น คำด่าเป็นต้นนั้น จึงเป็นของท่านผู้เดียว”<br>
  อักโกสกภารทวาชพราหมณ์กล่าวว่า “บริษัทพร้อมด้วยพระราชา ย่อมทราบ<br>
  พระโคดมผู้เจริญอย่างนี้ว่า ‘พระสมณโคดมเป็นพระอรหันต์’ ก็เมื่อเป็นเช่นนั้น<br>
  พระโคดมผู้เจริญยังโกรธอยู่หรือ”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๖๖ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๒. อักโกสสูตร</p>
<p>
  พระผู้มีพระภาคตรัสว่า<br>
  บุคคลผู้ไม่โกรธ ฝึกตนแล้ว<br>
  มีความเป็นอยู่อย่างสม่ำเสมอ หลุดพ้นแล้วเพราะรู้ชอบ<br>
  สงบ คงที่ จักมีความโกรธแต่ที่ไหนเล่า<br>
  ผู้ใดโกรธตอบต่อบุคคลผู้โกรธ<br>
  ผู้นั้นย่อมเลวกว่าผู้โกรธ เพราะการโกรธตอบนั้น<br>
  บุคคลผู้ไม่โกรธตอบต่อบุคคลผู้โกรธ<br>
  ชื่อว่าชนะสงครามที่ชนะได้ยาก<br>
  ผู้ใดรู้ว่าผู้อื่นโกรธ เป็นผู้มีสติ สงบใจไว้ได้<br>
  ผู้นั้นชื่อว่าประพฤติประโยชน์ของคนทั้ง ๒ ฝ่าย<br>
  คือฝ่ายตนและฝ่ายผู้อื่น<br>
  เมื่อผู้นั้นรักษาประโยชน์ของคนทั้ง ๒ ฝ่าย๑<br>
  คือฝ่ายตนและฝ่ายผู้อื่น<br>
  ชนทั้งหลายผู้ไม่ฉลาดในธรรม๒ย่อมเข้าใจว่าเป็นคนโง่<br>
  เมื่อพระผู้มีพระภาคตรัสอย่างนี้แล้ว อักโกสกภารทวาชพราหมณ์ได้กราบทูล<br>
  พระผู้มีพระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจน<br>
  ไพเราะยิ่งนัก ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก<br>
  ข้าพระองค์นี้ขอถึงพระโคดมผู้เจริญ พร้อมทั้งพระธรรมและพระสงฆ์เป็นสรณะ<br>
  ขอข้าพระองค์พึงได้บรรพชาอุปสมบทในสำนักของพระโคดมผู้เจริญเถิด”<br>
  อักโกสกภารทวาชพราหมณ์ได้บรรพชาอุปสมบท ในสำนักของพระผู้มี<br>
  พระภาคแล้ว อนึ่ง ท่านพระอักโกสกภารทวาชะอุปสมบทแล้วไม่นาน หลีกออกไป</p>
<p class="footer">เชิงอรรถ :<br>
  ๑ แปลตามนัยอรรถกถา (สํ.ส.อ. ๑/๑๘๘/๒๑๗)<br>
  ๒ ธรรม ในที่นี้หมายถึงขันธ์ ๕ บ้าง สัจจะ ๔ บ้าง (สํ.ส.อ. ๑/๑๘๘/๒๑๗)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๖๗ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๓. อสุรินทกสูตร</p>
<p>
  อยู่คนเดียว ไม่ประมาท มีความเพียร อุทิศกายและใจอยู่ ไม่นานนักก็ทำให้แจ้ง<br>
  ซึ่งประโยชน์ยอดเยี่ยมอันเป็นที่สุดแห่งพรหมจรรย์ ที่เหล่ากุลบุตรออกจากเรือนบวช<br>
  เป็นบรรพชิตโดยชอบต้องการด้วยปัญญาอันยิ่งเอง เข้าถึงอยู่ในปัจจุบัน รู้ชัดว่า<br>
  “ชาติสิ้นแล้ว อยู่จบพรหมจรรย์แล้ว ทำกิจที่ควรทำเสร็จแล้ว ไม่มีกิจอื่นเพื่อความ<br>
  เป็นอย่างนี้อีกต่อไป”<br>
  อนึ่ง ท่านพระอักโกสกภารทวาชะได้เป็นพระอรหันต์รูปหนึ่ง ในบรรดาพระ-<br>
  อรหันต์ทั้งหลาย</p>

<p class="nc">
  อักโกสสูตรที่ ๒ จบ<br>
<br>
๓. อสุรินทกสูตร<br>
  ว่าด้วยอสุรินทกพราหมณ์</p>
<p>
  [๑๘๙] สมัยหนึ่ง พระผู้มีพระภาคประทับอยู่ ณ พระเวฬุวัน สถานที่ให้<br>
  เหยื่อกระแต เขตกรุงราชคฤห์ อสุรินทกภารทวาชพราหมณ์ได้สดับมาว่า “ได้ยินว่า<br>
  พราหมณ์ภารทวาชโคตรออกจากเรือนบวชเป็นบรรพชิตในสำนักของพระสมณโคดมแล้ว”<br>
  จึงโกรธ ไม่พอใจ เข้าไปเฝ้าพระผู้มีพระภาคถึงที่ประทับแล้ว ด่า บริภาษพระผู้มี<br>
  พระภาคด้วยวาจาหยาบคาย อันมิใช่วาจาของสัตบุรุษ เมื่ออสุรินทกภารทวาชพราหมณ์<br>
  กล่าวอย่างนี้แล้ว พระผู้มีพระภาคได้ทรงนิ่งเสีย ลำดับนั้น อสุรินทกภารทวาช-<br>
  พราหมณ์ได้กราบทูลพระผู้มีพระภาคดังนี้ว่า “พระสมณะ เราชนะท่านแล้ว พระสมณะ<br>
  เราชนะท่านแล้ว”<br>
  พระผู้มีพระภาคตรัสว่า<br>
  ชนพาลกล่าววาจาหยาบคาย ย่อมเข้าใจว่าตนเองชนะ<br>
  แต่ความอดกลั้นได้เป็นความชนะของบัณฑิตผู้รู้แจ้ง<br>
  ผู้ใดโกรธตอบต่อบุคคลผู้โกรธ<br>
  ผู้นั้นย่อมเลวกว่าผู้โกรธ เพราะการโกรธตอบนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๖๘ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๔. พิลังคิกสูตร</p>
<p>
  บุคคลผู้ไม่โกรธตอบต่อบุคคลผู้โกรธ<br>
  ชื่อว่าชนะสงครามที่ชนะได้ยาก<br>
  ผู้ใดรู้ว่าผู้อื่นโกรธ เป็นผู้มีสติ สงบใจไว้ได้<br>
  ผู้นั้นชื่อว่าประพฤติประโยชน์ของคนทั้ง ๒ ฝ่าย<br>
  คือฝ่ายตนและฝ่ายผู้อื่น<br>
  เมื่อผู้นั้นรักษาประโยชน์ของคนทั้ง ๒ ฝ่าย<br>
  คือฝ่ายตนและฝ่ายผู้อื่น<br>
  ชนทั้งหลายผู้ไม่ฉลาดในธรรมย่อมเข้าใจว่าเป็นคนโง่<br>
  เมื่อพระผู้มีพระภาคตรัสอย่างนี้แล้ว อสุรินทกภารทวาชพราหมณ์ได้กราบทูล<br>
  พระผู้มีพระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจน<br>
  ไพเราะยิ่งนัก ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก ฯลฯ”<br>
  อนึ่ง ท่านพระอสุรินทกภารทวาชะได้เป็นพระอรหันต์รูปหนึ่ง ในบรรดาพระ-<br>
  อรหันต์ทั้งหลาย</p>

<p class="nc">
  อสุรินทกสูตรที่ ๓ จบ<br>
<br>
๔. พิลังคิกสูตร<br>
  ว่าด้วยพิลังคิกพราหมณ์</p>
<p>
  [๑๙๐] สมัยหนึ่ง พระผู้มีพระภาคประทับอยู่ ณ พระเวฬุวัน สถานที่ให้<br>
  เหยื่อกระแต เขตกรุงราชคฤห์ พิลังคิกภารทวาชพราหมณ์ได้สดับมาว่า “ได้ยินว่า<br>
  พราหมณ์ภารทวาชโคตรออกจากเรือนบวชเป็นบรรพชิตในสำนักของพระสมณโคดม”<br>
  จึงโกรธ ไม่พอใจ เข้าไปเฝ้าพระผู้มีพระภาคถึงที่ประทับแล้วได้ยืนนิ่งอยู่ ณ ที่สมควร<br>
  ลำดับนั้น พระผู้มีพระภาคทรงทราบความคิดคำนึงของพิลังคิกภารทวาช-<br>
  พราหมณ์ด้วยพระทัยแล้ว ได้ตรัสกับพิลังคิกภารทวาชพราหมณ์ด้วยพระคาถาว่า<br>
  ผู้ใดประทุษร้ายต่อบุคคลผู้ไม่ประทุษร้าย<br>
  ซึ่งเป็นผู้บริสุทธิ์ ไม่มีกิเลสเพียงดังเนิน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๖๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๕. อหิงสกสูตร</p>
<p>
  บาปย่อมกลับมาถึงบุคคลนั้นซึ่งเป็นคนพาลอย่างแน่แท้<br>
  ดุจผงธุลีอันละเอียดที่บุคคลซัดไปทวนลมแล้ว ฉะนั้น๑<br>
  เมื่อพระผู้มีพระภาคตรัสอย่างนี้แล้ว พิลังคิกภารทวาชพราหมณ์ได้กราบทูล<br>
  พระผู้มีพระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจน<br>
  ไพเราะยิ่งนัก ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก ฯลฯ<br>
  ข้าพระองค์นี้ขอถึงพระโคดมผู้เจริญ พร้อมทั้งพระธรรมและพระสงฆ์เป็นสรณะ<br>
  ขอข้าพระองค์พึงได้บรรพชาอุปสมบทในสำนักของพระโคดมผู้เจริญเถิด”<br>
  พิลังคิกภารทวาชพราหมณ์ได้บรรพชาอุปสมบท ในสำนักของพระผู้มีพระภาค<br>
  แล้ว ฯลฯ ก็ทำให้แจ้งซึ่งประโยชน์ยอดเยี่ยมอันเป็นที่สุดแห่งพรหมจรรย์ ที่เหล่า<br>
  กุลบุตรออกจากเรือนบวชเป็นบรรพชิตโดยชอบต้องการด้วยปัญญาอันยิ่งเองเข้าถึง<br>
  อยู่ในปัจจุบัน รู้ชัดว่า “ชาติสิ้นแล้ว อยู่จบพรหมจรรย์แล้ว ทำกิจที่ควรทำเสร็จแล้ว<br>
  ไม่มีกิจอื่นเพื่อความเป็นอย่างนี้อีกต่อไป”<br>
  อนึ่ง ท่านพระพิลังคิกภารทวาชะได้เป็นพระอรหันต์รูปหนึ่ง ในบรรดาพระอรหันต์<br>
  ทั้งหลาย</p>

<p class="nc">
  พิลังคิกสูตรที่ ๔ จบ<br>
<br>
๕. อหิงสกสูตร<br>
  ว่าด้วยอหิงสกภารทวาชพราหมณ์</p>
<p>
  [๑๙๑] เรื่องเกิดขึ้นที่กรุงสาวัตถี<br>
  ครั้งนั้น อหิงสกภารทวาชพราหมณ์เข้าไปเฝ้าพระผู้มีพระภาคถึงที่ประทับ<br>
  ได้สนทนาปราศรัยพอเป็นที่บันเทิงใจ พอเป็นที่ระลึกถึงกันแล้ว นั่ง ณ ที่สมควร<br>
  ได้กราบทูลพระผู้มีพระภาคดังนี้ว่า “ข้าแต่พระโคดมผู้เจริญ ข้าพระองค์ชื่ออหิงสกะ<br>
  ข้าแต่พระโคดมผู้เจริญ ข้าพระองค์ชื่ออหิงสกะ”</p>
<p class="footer">เชิงอรรถ :<br>
  ๑ ดูเทียบคาถาข้อ ๒๒ หน้า ๒๖ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๗๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๖. ชฏาสูตร</p>
<p>
  พระผู้มีพระภาคตรัสว่า<br>
  ถ้าท่านชื่ออหิงสกะ ท่านก็ไม่ควรเบียดเบียนผู้อื่น<br>
  ผู้ใดไม่เบียดเบียนผู้อื่น ทางกาย ทางวาจา และทางใจ<br>
  ผู้นั้นจึงจะชื่ออหิงสกะโดยแท้<br>
  เมื่อพระผู้มีพระภาคตรัสอย่างนี้แล้ว อหิงสกภารทวาชพราหมณ์ได้กราบทูล<br>
  พระผู้มีพระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจน<br>
  ไพเราะยิ่งนัก ฯลฯ”<br>
  อนึ่ง ท่านพระอหิงสกภารทวาชะได้เป็นพระอรหันต์รูปหนึ่ง ในบรรดาพระอรหันต์<br>
  ทั้งหลาย</p>

<p class="nc">
  อหิงสกสูตรที่ ๕ จบ<br>
<br>
๖. ชฏาสูตร<br>
  ว่าด้วยชฏาพราหมณ์</p>
<p>
  [๑๙๒] เรื่องเกิดขึ้นที่กรุงสาวัตถี<br>
  ครั้งนั้น ชฏาภารทวาชพราหมณ์เข้าไปเฝ้าพระผู้มีพระภาคถึงที่ประทับ ได้สนทนา<br>
  ปราศรัยพอเป็นที่บันเทิงใจ พอเป็นที่ระลึกถึงกันแล้ว นั่ง ณ ที่สมควรได้กราบทูล<br>
  พระผู้มีพระภาคด้วยคาถาว่า<br>
  หมู่สัตว์ยุ่งทั้งภายใน ยุ่งทั้งภายนอก<br>
  ถูกความยุ่งพาให้นุงนังแล้ว ข้าแต่พระโคดม<br>
  เพราะฉะนั้น ข้าพระองค์ขอทูลถามพระองค์ว่า<br>
  ใครพึงแก้ความยุ่งนี้ได้<br>
  พระผู้มีพระภาคตรัสว่า<br>
  นรชนผู้มีปัญญาเห็นภัยในสังสารวัฏ <br>
  ดำรงอยู่ในศีลแล้ว เจริญจิตและปัญญา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๗๑ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑.อรหันตวรรค ๗. สุทธิกสูตร</p>
<p>
  มีความเพียร มีปัญญาเครื่องบริหาร<br>
  นั้นพึงแก้ความยุ่งนี้ได้<br>
  บุคคลเหล่าใดกำจัดราคะ โทสะ และอวิชชาได้แล้ว<br>
  บุคคลเหล่านั้น สิ้นอาสวะแล้ว เป็นพระอรหันต์<br>
  พวกเขาแก้ความยุ่งได้แล้ว<br>
  นามก็ดี รูปก็ดี ปฏิฆสัญญาก็ดี<br>
  รูปสัญญาก็ดี ดับไม่เหลือในที่ใด<br>
  ความยุ่งนั้นก็ย่อมขาดหายไปในที่นั้น๑<br>
  เมื่อพระผู้มีพระภาคตรัสอย่างนี้แล้ว ชฏาภารทวาชพราหมณ์ได้กราบทูลพระ<br>
  ผู้มีพระภาคว่า “ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก
  ฯลฯ”<br>
  อนึ่ง ท่านพระชฏาภารทวาชะได้เป็นพระอรหันต์รูปหนึ่ง ในบรรดาพระอรหันต์<br>
  ทั้งหลาย</p>

<p class="nc">
  ชฏาสูตรที่ ๖ จบ<br>
<br>
๗. สุทธิกสูตร<br>
  ว่าด้วยสุทธิกภารทวาชพราหมณ์</p>
<p>
  [๑๙๓] เรื่องเกิดขึ้นที่กรุงสาวัตถี<br>
  ครั้งนั้น สุทธิกภารทวาชพราหมณ์เข้าไปเฝ้าพระผู้มีพระภาคถึงที่ประทับ<br>
  ได้สนทนาปราศรัยพอเป็นที่บันเทิงใจ พอเป็นที่ระลึกถึงกันแล้วนั่ง ณ ที่สมควร<br>
  ได้กล่าวคาถานี้ในสำนักของพระผู้มีพระภาคว่า<br>
  พราหมณ์บางคนในโลกแม้เป็นผู้มีศีล<br>
  บำเพ็ญตบะอยู่ ก็ยังหมดจดไม่ได้<br>
  พราหมณ์ผู้ถึงพร้อมด้วยวิชชาและจรณะเท่านั้น<br>
  จึงจะหมดจดได้<br>
  ส่วนหมู่สัตว์อื่นนอกจากนี้จะหมดจดไม่ได้เลย</p>
<p class="footer">เชิงอรรถ :<br>
  ๑ ดูเทียบคาถาข้อ ๒๓ หน้า ๒๖-๒๗ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๗๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๘. อัคคิกสูตร</p>
<p>
  พระผู้มีพระภาคตรัสว่า<br>
  พราหมณ์ ท่านจงรู้อย่างนี้ว่า<br>
  บุคคลถึงจะเป็นพราหมณ์โดยกำเนิด<br>
  สาธยายมนตร์เป็นอันมาก แต่เป็นผู้เน่าและสกปรกภายใน<br>
  อาศัยการโกหกเลี้ยงชีพ ไม่จัดว่าเป็นพราหมณ์<br>
  ส่วนกษัตริย์ พราหมณ์ แพศย์ ศูทร คนจัณฑาล<br>
  และคนเทขยะ ผู้ปรารภความเพียร อุทิศกายและใจอยู่<br>
  มีความบากบั่นอยู่เป็นนิตย์ ย่อมถึงความหมดจดอย่างยิ่งได้<br>
  เมื่อพระผู้มีพระภาคตรัสอย่างนี้แล้ว สุทธิกภารทวาชพราหมณ์ได้กราบทูลดังนี้ว่า<br>
  “ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก ข้าแต่พระโคดม<br>
  ผู้เจริญ พระภาษิตของพระองค์ชัดเจนไพเราะยิ่งนัก ฯลฯ”<br>
  อนึ่ง ท่านพระสุทธิกภารทวาชะได้เป็นพระอรหันต์รูปหนึ่ง ในบรรดาพระอรหันต์<br>
  ทั้งหลาย</p>

<p class="nc">
  สุทธิกสูตรที่ ๗ จบ<br>
<br>
๘. อัคคิกสูตร<br>
  ว่าด้วยอัคคิกพราหมณ์</p>
<p>
  [๑๙๔] สมัยหนึ่ง พระผู้มีพระภาคประทับอยู่ ณ พระเวฬุวัน สถานที่ให้<br>
  เหยื่อกระแต เขตกรุงราชคฤห์ สมัยนั้น อัคคิกภารทวาชพราหมณ์ปรุงข้าวปายาส<br>
  ด้วยเนยใสด้วยคิดว่า “เราจักบูชาไฟ จักบำเรอการบูชาไฟ”<br>
  ครั้นเวลาเช้า พระผู้มีพระภาคทรงครองอันตรวาสก ถือบาตรและจีวร เสด็จเข้า<br>
  ไปบิณฑบาตยังกรุงราชคฤห์ เสด็จไปบิณฑบาตตามลำดับตรอก เข้าไปถึงที่อยู่ของ<br>
  อัคคิกภารทวาชพราหมณ์แล้วได้ประทับยืนอยู่ ณ ที่สมควร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๗๓ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๘. อัคคิกสูตร</p>
<p>
  อัคคิกภารทวาชพราหมณ์ได้เห็นพระผู้มีพระภาคประทับยืนบิณฑบาตอยู่<br>
  ได้กราบทูลพระผู้มีพระภาคด้วยคาถาว่า<br>
  บุคคลผู้เป็นพราหมณ์โดยกำเนิด<br>
  จบไตรเพท๑เป็นพหูสูต<br>
  พราหมณ์ผู้ถึงพร้อมด้วยวิชชาและจรณะนั้น<br>
  จึงควรบริโภคข้าวปายาสนี้<br>
  พระผู้มีพระภาคตรัสว่า<br>
  บุคคลถึงจะเป็นพราหมณ์โดยกำเนิด<br>
  สาธยายมนตร์เป็นอันมาก แต่เป็นผู้เน่าและสกปรกภายใน<br>
  เป็นผู้แวดล้อมไปด้วยความโกหก ไม่จัดว่าเป็นพราหมณ์<br>
  มุนีผู้บรรลุอภิญญา คือรู้ปุพเพนิวาสญาณอย่างแจ่มแจ้ง<br>
  เห็นสวรรค์และอบาย ทั้งบรรลุความสิ้นชาติ๒แล้ว<br>
  เพราะวิชชา ๓ เหล่านี้ จึงเป็นพราหมณ์ผู้จบไตรเพท<br>
  มุนีผู้ถึงพร้อมด้วยวิชชาและจรณะนั้น จึงควรบริโภคข้าวปายาสนี้<br>
  อัคคิกภารทวาชพราหมณ์กราบทูลพระผู้มีพระภาคว่า “พระโคดมผู้เจริญ ขอเชิญ<br>
  บริโภคเถิด พระองค์เป็นพราหมณ์”<br>
  พระผู้มีพระภาคตรัสว่า<br>
  การที่เรากล่าวคาถามิใช่เพื่ออาหาร<br>
  พราหมณ์ นี้ไม่ใช่ธรรมเนียมของผู้เห็นธรรม<br>
  พระพุทธเจ้าทั้งหลายไม่รับอาหารที่ได้มาเพราะการกล่าวคาถา<br>
  พราหมณ์ เมื่อธรรมเนียมมีอยู่ จึงมีการประพฤติอย่างนี้</p>
<p class="footer">เชิงอรรถ :<br>
  ๑ ไตรเพท ในที่นี้หมายถึงพระเวท ๓ คือ (๑) ฤคเวท (๒) ยชุรเวท (๓) สามเวท (สํ.ส.อ.
  ๑/๑๙๔/๒๑๙)<br>
  ๒ ความสิ้นชาติ หมายถึงพระอรหัต (สํ.ส.อ. ๑/๑๙๔/๒๑๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๗๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๙. สุนทริกสูตร</p>
<p>
  ท่านจงบำรุงด้วยข้าวและน้ำ และด้วยปัจจัยอื่น<br>
  แก่พระขีณาสพ ผู้ประกอบด้วยคุณทั้งปวง<br>
  ผู้แสวงหาคุณอันยิ่งใหญ่ ผู้มีความคะนองอันสงบแล้ว<br>
  เพราะศาสนานั้นเป็นเขตบุญของผู้แสวงบุญ<br>
  เมื่อพระผู้มีพระภาคตรัสอย่างนี้แล้ว อัคคิกภารทวาชพราหมณ์ได้กราบทูล<br>
  ดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก ข้าแต่<br>
  พระโคดมผู้เจริญ พระภาษิตของพระองค์ชัดเจนไพเราะยิ่งนัก ฯลฯ”<br>
  อนึ่ง ท่านพระอัคคิกภารทวาชะได้เป็นพระอรหันต์รูปหนึ่ง ในบรรดาพระอรหันต์<br>
  ทั้งหลาย</p>

<p class="nc">
  อัคคิกสูตรที่ ๘ จบ<br>
<br>
๙. สุนทริกสูตร<br>
  ว่าด้วยสุนทริกภารทวาชพราหมณ์</p>
<p>
  [๑๙๕] สมัยหนึ่ง พระผู้มีพระภาคประทับอยู่ที่ฝั่งแม่น้ำสุนทริกา แคว้นโกศล<br>
  สมัยนั้น สุนทริกภารทวาชพราหมณ์บูชาไฟ บำเรอการบูชาไฟอยู่ที่ฝั่งแม่น้ำสุนทริกา<br>
  ครั้นบูชาแล้วลุกขึ้นจากที่นั่งเหลียวดูทิศทั้ง ๔ โดยรอบด้วยคิดว่า “ใครหนอ ควรบริโภค<br>
  ข้าวปายาสอันเหลือจากการบูชานี้”<br>
  สุนทริกภารทวาชพราหมณ์ ได้เห็นพระผู้มีพระภาคทรงห่มผ้าคลุมพระวรกาย<br>
  ตลอดพระเศียรประทับนั่งที่โคนต้นไม้แห่งหนึ่ง ครั้นเห็นแล้วมือซ้ายถือข้าวปายาสที่<br>
  เหลือจากการบูชาไฟ มือขวาถือคนโทน้ำ เข้าไปเฝ้า พระผู้มีพระภาคถึงที่ประทับ<br>
  ลำดับนั้น พระผู้มีพระภาคทรงเปิดผ้าที่คลุมพระเศียรออก เพราะได้ยินเสียงเดินเข้า<br>
  มาของสุนทริกภารทวาชพราหมณ์<br>
  ครั้งนั้น สุนทริกภารทวาชพราหมณ์กล่าวว่า “นี้สมณะโล้น นี้สมณะโล้น”<br>
  แล้วต้องการจะกลับจากที่นั้นทีเดียว ลำดับนั้น สุนทริกภารทวาชพราหมณ์ได้มี<br>
  ความคิดดังนี้ว่า “พราหมณ์บางพวกในโลกนี้ เป็นผู้โล้นก็มี ทางที่ดีเราพึงเข้าไปหา<br>
  สมณะโล้นนั้นแล้วถามถึงชาติ”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๗๕ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๙. สุนทริกสูตร</p>
<p>
  ลำดับนั้น สุนทริกภารทวาชพราหมณ์เข้าไปเฝ้าพระผู้มีพระภาคถึงที่ประทับ<br>
  แล้วกราบทูลพระผู้มีพระภาคดังนี้ว่า “ท่านเป็นชาติอะไร”<br>
  พระผู้มีพระภาคตรัสว่า<br>
  ท่านอย่าถามถึงชาติ แต่จงถามถึงความประพฤติเถิด<br>
  ไฟย่อมเกิดจากไม้ บุคคลถึงแม้เกิดในตระกูลต่ำก็เป็นมุนีได้<br>
  มีความทรงจำ เป็นผู้เฉลียวฉลาด๑<br>
  กีดกันอกุศลธรรมได้ด้วยหิริ ฝึกตนด้วยสัจจะ๒<br>
  ประกอบแล้วด้วยทมะ ถึงที่สุดเวท อยู่จบพรหมจรรย์แล้ว<br>
  ผู้ใดน้อมการบูชาเข้าไปบูชามุนีนั้น<br>
  ผู้นั้นชื่อว่าบูชาพระทักขิไณยบุคคลถูกกาล<br>
  สุนทริกภารทวาชพราหมณ์กราบทูลว่า<br>
  การบูชานี้ของข้าพระองค์จะเป็นอันบูชาดีแล้ว<br>
  เป็นการเซ่นสรวงดีแล้วเป็นแน่<br>
  ที่ข้าพระองค์ได้พบบุคคลผู้ถึงที่สุดเวทเช่นนั้น<br>
  ความจริง เพราะข้าพระองค์ไม่พบบุคคลเช่นพระองค์<br>
  ชนอื่นจึงได้บริโภคข้าวปายาสอันเหลือจากการบูชา<br>
  สุนทริกภารทวาชพราหมณ์กราบทูลว่า “พระโคดมผู้เจริญ เชิญบริโภคเถิด<br>
  พระองค์เป็นพราหมณ์”<br>
  พระผู้มีพระภาคตรัสว่า<br>
  การที่เรากล่าวคาถามิใช่เพื่ออาหาร<br>
  พราหมณ์ นี้ไม่ใช่ธรรมเนียมของผู้เห็นธรรม<br>
  พระพุทธเจ้าทั้งหลายไม่รับอาหารที่ได้มาเพราะการกล่าวคาถา<br>
  พราหมณ์ เมื่อธรรมเนียมมีอยู่ จึงมีการประพฤติอย่างนี้</p>
<p class="footer">เชิงอรรถ :<br>
  ๑ เป็นผู้เฉลียวฉลาด หมายถึงเป็นผู้รู้เหตุและมิใช่เหตุ (สํ.ส.อ. ๑/๑๙๕/๒๒๒)<br>
  ๒ สัจจะ ในที่นี้หมายถึงปรมัตถสัจจะ (สํ.ส.อ. ๑/๑๙๕/๒๒๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๗๖ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๙. สุนทริกสูตร</p>
<p>
  ท่านจงบำรุงด้วยข้าวและน้ำ และด้วยปัจจัยอื่น<br>
  แก่พระขีณาสพ ผู้ประกอบด้วยคุณทั้งปวง<br>
  ผู้แสวงหาคุณอันยิ่งใหญ่ ผู้มีความคะนองอันสงบแล้ว<br>
  เพราะศาสนานั้นเป็นเขตบุญของผู้แสวงบุญ๑<br>
  ลำดับนั้น สุนทริกภารทวาชพราหมณ์กราบทูลว่า “ข้าแต่พระโคดมผู้เจริญ<br>
  ถ้าเช่นนั้น ข้าพระองค์จะให้ข้าวปายาสอันเหลือจากการบูชานี้แก่ใคร”<br>
  พระผู้มีพระภาคตรัสว่า “พราหมณ์ เรายังไม่เห็นบุคคลในโลก พร้อมทั้งเทวโลก<br>
  มารโลก พรหมโลก ในหมู่สัตว์พร้อมทั้งสมณพราหมณ์ เทวดาและมนุษย์ ซึ่งจะ<br>
  บริโภคข้าวปายาสที่เหลือจากการบูชานี้แล้ว พึงให้ถึงความย่อยไปโดยชอบ นอกจาก<br>
  ตถาคตหรือสาวกของตถาคต พราหมณ์ ถ้าอย่างนั้น ท่านจงทิ้งข้าวปายาสที่เหลือ<br>
  จากการบูชานั้น ณ ที่ปราศจากของเขียว หรือจงทิ้งให้จมลงไปในน้ำที่ไม่มีตัวสัตว์”<br>
  ลำดับนั้น สุนทริกภารทวาชพราหมณ์ทิ้งข้าวปายาสอันเหลือจากการบูชานั้น<br>
  ให้จมลงไปในน้ำที่ไม่มีตัวสัตว์ ครั้งนั้น ข้าวปายาสที่เหลือจากการบูชานั้น ที่สุนทริก-<br>
  ภารทวาชพราหมณ์เทลงแล้วในน้ำย่อมมีเสียงดังจี่จี่ และเดือดเป็นควันคลุ้ง เหมือน<br>
  ผาลที่ร้อนตลอดทั้งวัน อันบุคคลจุ่มลงในน้ำย่อมมีเสียงดังจี่จี่ และเดือดเป็นควันคลุ้ง<br>
  ฉะนั้น<br>
  ลำดับนั้น สุนทริกภารทวาชพราหมณ์ประหลาดใจเกิดขนลุกชูชัน เข้าไปเฝ้า<br>
  พระผู้มีพระภาคถึงที่ประทับแล้วได้ยืนอยู่ ณ ที่สมควร<br>
  พระผู้มีพระภาคได้ตรัสกับสุนทริกภารทวาชพราหมณ์ผู้ยืนอยู่ ณ ที่สมควร<br>
  ด้วยพระคาถาทั้งหลายว่า<br>
  พราหมณ์ ท่านกำลังเผาไม้อยู่ อย่าสำคัญว่าบริสุทธิ์<br>
  ก็การเผาไม้นี้เป็นของภายนอก<br>
  ผู้ฉลาดทั้งหลายไม่กล่าวความบริสุทธิ์ด้วยการเผาไม้นั้น</p>
<p class="footer">เชิงอรรถ :<br>
  ๑ ดูเทียบคาถาข้อ ๑๙๔ หน้า ๒๗๔-๒๗๕ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๗๗ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๙. สุนทริกสูตร</p>
<p>
  พราหมณ์ เราเลิกการเผาไม้ที่บุคคลพึงปรารถนา<br>
  ความบริสุทธิ์ด้วยการเผาไม้ซึ่งเป็นของภายนอก<br>
  ยังไฟ๑ให้โพลงภายในตนทีเดียว<br>
  เราเป็นพระอรหันต์ มีไฟอันโพลงแล้วเป็นนิตย์<br>
  มีจิตตั้งไว้ชอบแล้วเป็นนิตย์ ประพฤติพรหมจรรย์อยู่<br>
  พราหมณ์ มานะเป็นดุจภาระคือหาบของท่าน<br>
  ความโกรธเป็นดุจควัน มุสาวาทเป็นดุจเถ้า<br>
  ลิ้นเป็นดุจภาชนะเครื่องบูชา หทัยเป็นดุจที่ตั้งกองไฟ<br>
  ตนที่ฝึกดีแล้ว เป็นความรุ่งเรืองของบุรุษ<br>
  พราหมณ์ บุคคลผู้ถึงเวททั้งหลายนั่นแล<br>
  อาบในห้วงน้ำคือธรรมของสัตบุรุษทั้งหลาย<br>
  มีท่าคือศีล ไม่ขุ่นมัว อันสัตบุรุษทั้งหลายสรรเสริญแล้ว<br>
  มีตัวไม่เปียก ย่อมข้ามถึงฝั่ง๒<br>
  พราหมณ์ สัจจะ ธรรม ความสำรวม๓ พรหมจรรย์<br>
  การถึงธรรมอันประเสริฐ อาศัยในท่ามกลาง<br>
  ท่านจงทำความนอบน้อมในพระขีณาสพผู้ซื่อตรงทั้งหลาย<br>
  เรากล่าวคนนั้นว่า ผู้มีธรรมเป็นสาระ<br>
  เมื่อพระผู้มีพระภาคตรัสอย่างนี้แล้ว สุนทริกภารทวาชพราหมณ์ได้กราบทูล<br>
  พระผู้มีพระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจน<br>
  ไพเราะยิ่งนัก ฯลฯ”<br>
  อนึ่ง ท่านพระสุนทริกภารทวาชะได้เป็นพระอรหันต์รูปหนึ่ง ในบรรดาพระอรหันต์<br>
  ทั้งหลาย</p>
<p class="nc">
  สุนทริกสูตรที่ ๙ จบ</p>
<p class="footer">เชิงอรรถ :<br>
  ๑ ไฟ ในที่นี้หมายถึงไฟคือญาณ (สํ.ส.อ. ๑/๑๙๕/๒๒๔)<br>
  ๒ ฝั่ง ในที่นี้หมายถึงนิพพาน (สํ.ส.อ. ๑/๑๙๕/๒๒๕)<br>
  ๓ สัจจะ ในที่นี้หมายถึงวจีสัจจะ ธรรม หมายถึงทิฏฐิ สังกัปปะ วายามะ สติและสมาธิ
  ความสำรวม<br>
  หมายถึงวาจา กัมมันตะและอาชีวะ (สํ.ส.อ. ๑/๑๙๕/๒๒๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๗๘ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๑๐. พหุธิติสูตร<br>
<br>
  ๑๐. พหุธิติสูตร<br>
  ว่าด้วยความสุขเป็นอันมาก</p>
<p>
  [๑๙๖] สมัยหนึ่ง พระผู้มีพระภาคประทับอยู่ ณ ราวป่าแห่งหนึ่ง แคว้น<br>
  โกศล สมัยนั้น โคพลิพัท ๑๔ ตัวของพราหมณ์ภารทวาชโคตรคนหนึ่งได้หายไป<br>
  ครั้งนั้น พราหมณ์ภารทวาชโคตรเที่ยวแสวงหาโคพลิพัทเหล่านั้นอยู่ เข้าไปถึง<br>
  ราวป่านั้น ได้พบพระผู้มีพระภาคประทับนั่งคู้บัลลังก์ ตั้งพระกายตรง ดำรงสติไว้<br>
  เฉพาะหน้า อยู่ในราวป่านั้นแล้วเข้าไปหาพระผู้มีพระภาคถึงที่ประทับ ได้กล่าวคาถา<br>
  เหล่านี้ในสำนักของพระผู้มีพระภาคว่า<br>
  โคพลิพัท ๑๔ ตัว ของพระสมณะนี้ไม่มีแน่<br>
  แต่ของเราหายไปได้ ๖๐ วันเข้าวันนี้<br>
  เพราะเหตุนั้น พระสมณะนี้จึงมีความสุข<br>
  ต้นงาทั้งหลายที่ไม่งาม<br>
  มีเพียงใบสองใบ ในไร่ของพระสมณะนี้ไม่มีแน่<br>
  เพราะเหตุนั้น พระสมณะนี้จึงมีความสุข<br>
  หนูทั้งหลายในฉางข้าวเปล่า ที่รบกวนพระสมณะนี้<br>
  ด้วยการยกหูชูหางขึ้นกระโดดโลดเต้นไม่มีแน่<br>
  เพราะเหตุนั้น พระสมณะนี้จึงมีความสุข<br>
  เครื่องลาดของพระสมณะนี้ใช้ตั้งเจ็ดเดือน<br>
  ที่จะเกลื่อนกล่นด้วยสัตว์เล็กสัตว์น้อยทั้งหลายที่บังเกิดขึ้นไม่มีแน่<br>
  เพราะเหตุนั้น พระสมณะนี้จึงมีความสุข<br>
  หญิงหม้ายมีลูกสาว ๗ คน<br>
  มีลูกชายหนึ่งคนหรือสองคน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๗๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๑๐. พหุธิติสูตร</p>
<p>
  แต่ของพระสมณะนี้ไม่มีแน่<br>
  เพราะเหตุนั้น พระสมณะนี้จึงมีความสุข<br>
  แมลงวันตัวลาย ชอบไต่ตอมคนหลับ<br>
  ที่จะไต่ตอมพระสมณะนี้ไม่มีแน่<br>
  เพราะเหตุนั้น พระสมณะนี้จึงมีความสุข<br>
  ในเวลาใกล้รุ่ง เจ้าหนี้ทั้งหลาย<br>
  ที่จะตามทวงหนี้พระสมณะนี้ว่า<br>
  ‘ท่านทั้งหลายจงให้ ท่านทั้งหลายจงให้’ ไม่มีแน่<br>
  เพราะเหตุนั้น พระสมณะนี้จึงมีความสุข<br>
  พระผู้มีพระภาคได้ตรัสพระคาถาว่า<br>
  พราหมณ์ โคพลิพัท ๑๔ ตัวของเราไม่มีเลย<br>
  แต่ของท่านหายไปได้ ๖๐ วันเข้าวันนี้<br>
  เพราะเหตุนั้น เราจึงมีความสุข<br>
  ต้นงาทั้งหลายที่ไม่งาม<br>
  มีเพียงใบสองใบ ในไร่ของเราไม่มีเลย<br>
  เพราะเหตุนั้น เราจึงมีความสุข<br>
  หนูทั้งหลายในฉางข้าวเปล่า ที่จะรบกวนเรา<br>
  ด้วยการยกหูชูหางขึ้นกระโดดโลดเต้นไม่มีเลย<br>
  พราหมณ์ เพราะเหตุนั้น เราจึงมีความสุข<br>
  เครื่องลาดของเราใช้ตั้งเจ็ดเดือน ที่จะเกลื่อนกล่น<br>
  ด้วยสัตว์เล็กสัตว์น้อยทั้งหลายที่บังเกิดขึ้นไม่มีเลย<br>
  เพราะเหตุนั้น เราจึงมีความสุข<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๘๐ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค ๑๐. พหุธิติสูตร</p>
<p>
  หญิงหม้ายมีลูกสาว ๗ คน<br>
  มีลูกชายหนึ่งคนหรือสองคน<br>
  แต่ของเราไม่มีเลย<br>
  เพราะเหตุนั้น เราจึงมีความสุข<br>
  แมลงวันตัวลาย ชอบไต่ตอมคนหลับ<br>
  ที่จะไต่ตอมเราไม่มีเลย<br>
  เพราะเหตุนั้น เราจึงมีความสุข<br>
  พราหมณ์ ในเวลาใกล้รุ่ง<br>
  เจ้าหนี้ทั้งหลาย ที่จะตามทวงหนี้เราว่า<br>
  ‘ท่านทั้งหลายจงให้ ท่านทั้งหลายจงให้’ ไม่มีเลย<br>
  เพราะเหตุนั้น เราจึงมีความสุข<br>
  เมื่อพระผู้มีพระภาคตรัสอย่างนี้แล้ว พราหมณ์ภารทวาชโคตรได้กราบทูล<br>
  พระผู้มีพระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจน<br>
  ไพเราะยิ่งนัก ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก<br>
  พระโคดมผู้เจริญทรงประกาศธรรมโดยปริยายเป็นอันมาก เปรียบเหมือนบุคคล<br>
  หงายของที่คว่ำ เปิดของที่ปิด บอกทางแก่คนหลงทาง หรือตามประทีปในที่มืด<br>
  ด้วยตั้งใจว่า ‘คนมีตาดีจักเห็นรูปได้’ ฉะนั้น ข้าพระองค์นี้ขอถึงพระสมณโคดม<br>
  ผู้เจริญ พร้อมทั้งพระธรรม และพระสงฆ์เป็นสรณะ ข้าพระองค์พึงได้บรรพชา<br>
  อุปสมบทในสำนักของพระโคดมผู้เจริญ”<br>
  พราหมณ์ภารทวาชโคตรได้บรรพชาอุปสมบท ในสำนักของพระผู้มีพระภาคแล้ว<br>
  ท่านพระภารทวาชะอุปสมบทแล้วไม่นาน หลีกออกไปอยู่คนเดียว ไม่ประมาท<br>
  มีความเพียร อุทิศกายและใจอยู่ ไม่นานนักก็ทำให้แจ้งซึ่งประโยชน์ยอดเยี่ยมอันเป็น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๘๑ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๑. อรหันตวรรค รวมพระสูตรที่มีในวรรค</p>
<p>
  ที่สุดแห่งพรหมจรรย์ ที่เหล่ากุลบุตรออกจากเรือนบวชเป็นบรรพชิตโดยชอบต้องการ<br>
  ด้วยปัญญาอันยิ่งเอง เข้าถึงอยู่ในปัจจุบัน รู้ชัดว่า “ชาติสิ้นแล้ว อยู่จบพรหม-<br>
  จรรย์แล้ว ทำกิจที่ควรทำเสร็จแล้ว ไม่มีกิจอื่นเพื่อความเป็นอย่างนี้อีกต่อไป”<br>
  อนึ่ง ท่านพระภารทวาชะได้เป็นพระอรหันต์รูปหนึ่ง ในบรรดาพระอรหันต์ทั้งหลาย</p>

<p class="nc">
  พหุธิติสูตรที่ ๑๐ จบ<br>
  อรหันตวรรคที่ ๑ จบ<br>
<br>
รวมพระสูตรที่มีในวรรคนี้ คือ<br>
  <br>
  ๑. ธนัญชานีสูตร   ๒. อักโกสสูตร<br>
  ๓. อสุรินทกสูตร  ๔. พิลังคิกสูตร<br>
  ๕. อหิงสกสูตร  ๖. ชฏาสูตร<br>
  ๗. สุทธิกสูตร  ๘. อัคคิกสูตร<br>
  ๙. สุนทริกสูตร ๑๐. พหุธิติสูตร</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๘๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๑. กสิภารทวาชสูตร<br>
<br>
  ๒. อุปาสกวรรค<br>
  หมวดว่าด้วยอุบาสก<br>
  ๑. กสิภารทวาชสูตร<br>
  ว่าด้วยกสิภารทวาชพราหมณ์</p>
<p>
  [๑๙๗] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ หมู่บ้านพราหมณ์ชื่อเอกนาลา<br>
  ทักขิณาคีรีชนบท แคว้นมคธ สมัยนั้น กสิภารทวาชพราหมณ์ประกอบไถจำนวน<br>
  ๕๐๐ ในฤดูหว่านข้าว ครั้นเวลาเช้า พระผู้มีพระภาคทรงครองอันตรวาสก ถือบาตร<br>
  และจีวร เสด็จเข้าไปยังที่ทำการงานของกสิภารทวาชพราหมณ์<br>
  สมัยนั้น กสิภารทวาชพราหมณ์กำลังเลี้ยงอาหารกันอยู่ ครั้งนั้น พระผู้มี<br>
  พระภาคเสด็จเข้าไปยังสถานที่เลี้ยงอาหารของเขาแล้วประทับยืนอยู่ ณ ที่สมควร<br>
  กสิภารทวาชพราหมณ์ได้เห็นพระผู้มีพระภาคประทับยืนบิณฑบาตอยู่ ได้กราบทูล<br>
  ดังนี้ว่า “ข้าแต่พระสมณะ ข้าพระองค์ไถและหว่าน ครั้นไถและหว่านแล้ว จึงบริโภค<br>
  ข้าแต่พระสมณะ แม้พระองค์ก็จงไถและหว่าน ครั้นไถและหว่านแล้ว จงบริโภคเถิด”<br>
  พระผู้มีพระภาคตรัสว่า “พราหมณ์ แม้เราก็ไถและหว่านเหมือนกัน ครั้นไถ<br>
  และหว่านแล้วก็บริโภค”<br>
  กสิภารทวาชพราหมณ์กราบทูลว่า “ข้าพระองค์ไม่เห็นแอก ไถ ผาล ประตัก<br>
  หรือโคพลิพัททั้งหลายของท่าน เมื่อเป็นเช่นนี้ พระโคดมผู้เจริญยังกล่าวอย่างนี้ว่า<br>
  ‘พราหมณ์ แม้เราก็ไถและหว่าน ครั้นไถและหว่านแล้วก็บริโภค”<br>
  ครั้งนั้น กสิภารทวาชพราหมณ์ได้กราบทูลพระผู้มีพระภาคด้วยคาถาว่า<br>
  พระองค์ยืนยันว่าเป็นชาวนา<br>
  แต่ข้าพระองค์ไม่เห็นการไถของพระองค์<br>
  พระองค์ผู้เป็นชาวนา ข้าพระองค์ถามแล้วขอจงตรัสบอก<br>
  ข้าพระองค์จะรู้การไถของพระองค์นั้นได้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๘๓ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๑. กสิภารทวาชสูตร</p>
<p>
  พระผู้มีพระภาคตรัสว่า<br>
  ศรัทธาเป็นพืช ความเพียรเป็นฝน<br>
  ปัญญาของเราเป็นแอกและไถ หิริเป็นงอนไถ<br>
  ใจเป็นเชือก สติของเราเป็นผาลและประตัก<br>
  เราคุ้มครองกาย คุ้มครองวาจาได้แล้ว<br>
  สำรวมในการบริโภคอาหาร<br>
  เราดายหญ้า [คือวาจาสับปลับ] ด้วยคำสัตย์<br>
  โสรัจจะของเราช่วยทำงานให้สำเร็จ<br>
  ความเพียรของเราช่วยนำธุระไปให้ถึงความเกษมจากโยคะ<br>
  นำไปไม่ถอยหลัง นำไปถึงที่ ซึ่งบุคคลไปแล้วไม่เศร้าโศก<br>
  เราทำนาอย่างนี้ นาที่เราทำนั้นมีผลเป็นอมตะ๑<br>
  บุคคลครั้นทำนาอย่างนี้แล้ว ย่อมพ้นจากทุกข์ทั้งปวง<br>
  กสิภารทวาชพราหมณ์กราบทูลว่า “พระโคดมผู้เจริญ ผู้เป็นชาวนา ขอจง<br>
  บริโภคผลที่เป็นอมตะที่ท่านไถเถิด”<br>
  พระผู้มีพระภาคตรัสว่า<br>
  การที่เรากล่าวคาถามิใช่เพื่ออาหาร<br>
  พราหมณ์ นี้ไม่ใช่ธรรมเนียมของผู้เห็นธรรม<br>
  พระพุทธเจ้าทั้งหลายไม่รับอาหารที่ได้มาเพราะการกล่าวคาถา<br>
  พราหมณ์ เมื่อธรรมเนียมมีอยู่ จึงมีการประพฤติอย่างนี้<br>
  ท่านจงบำรุงด้วยข้าวและน้ำ และด้วยปัจจัยอื่น<br>
  แก่พระขีณาสพ ผู้ประกอบด้วยคุณทั้งปวง</p>
<p class="footer">เชิงอรรถ :<br>
  ๑ อมตะ ในที่นี้หมายถึงนิพพาน (สํ.ส.อ. ๑/๑๙๗/๒๔๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๘๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๒. อุทยสูตร</p>
<p>
  ผู้แสวงหาคุณอันยิ่งใหญ่ ผู้มีความคะนองอันสงบแล้ว<br>
  เพราะศาสนานั้นเป็นเขตบุญของผู้แสวงบุญ๑<br>
  เมื่อพระผู้มีพระภาคตรัสอย่างนี้แล้ว กสิภารทวาชพราหมณ์ได้กราบทูลพระผู้<br>
  มีพระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก<br>
  ฯลฯ ข้าพระองค์นี้ขอถึงพระโคดมผู้เจริญ พร้อมทั้งพระธรรมและพระสงฆ์เป็นสรณะ<br>
  ขอพระโคดมผู้เจริญโปรดทรงจำข้าพระองค์ว่าเป็นอุบาสกผู้ถึงสรณะ ตั้งแต่วันนี้<br>
  เป็นต้นไปจนตลอดชีวิต”</p>

<p class="nc">
  กสิภารทวาชสูตรที่ ๑ จบ<br>
<br>
๒. อุทยสูตร<br>
  ว่าด้วยอุทยพราหมณ์</p>
<p>
  [๑๙๘] เรื่องเกิดขึ้นที่กรุงสาวัตถี<br>
  ครั้นเวลาเช้า พระผู้มีพระภาคทรงครองอันตรวาสก ถือบาตรและจีวร เสด็จเข้า<br>
  ไปยังที่อยู่ของอุทยพราหมณ์ ลำดับนั้น อุทยพราหมณ์ตักข้าวใส่บาตรถวายจนเต็ม<br>
  แม้ครั้งที่ ๒ ในเวลาเช้า พระผู้มีพระภาคทรงครองอันตรวาสก ถือบาตรและ<br>
  จีวร เสด็จเข้าไปยังที่อยู่ของอุทยพราหมณ์ ฯลฯ ลำดับนั้น อุทยพราหมณ์ก็ตักข้าว<br>
  ใส่บาตรถวายจนเต็ม<br>
  แม้ครั้งที่ ๓ ในเวลาเช้า พระผู้มีพระภาคทรงครองอันตรวาสก ถือบาตรและ<br>
  จีวร เสด็จเข้าไปยังที่อยู่ของอุทยพราหมณ์ ฯลฯ ลำดับนั้น อุทยพราหมณ์ก็ตักข้าว<br>
  ใส่บาตรถวายจนเต็มแล้ว ได้กราบทูลพระผู้มีพระภาคดังนี้ว่า “พระสมณโคดมนี้ติด<br>
  ในรสจึงเสด็จมาบ่อย ๆ”</p>
<p class="footer">เชิงอรรถ :<br>
  ๑ ดูเทียบคาถาข้อ ๑๙๔ หน้า ๒๗๔-๒๗๕ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๘๕ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๒. อุทยสูตร</p>
<p>
  พระผู้มีพระภาคตรัสว่า<br>
  กสิกรย่อมหว่านพืชบ่อย ๆ<br>
  ฝนย่อมตกบ่อย ๆ ชาวนาย่อมไถนาบ่อยๆ<br>
  แว่นแคว้นย่อมสมบูรณ์ด้วยธัญชาติบ่อย ๆ<br>
  ผู้ขอย่อมขอบ่อย ๆ ทานบดีย่อมให้บ่อย ๆ<br>
  ครั้นให้บ่อย ๆ แล้ว ก็เข้าถึงสวรรค์บ่อย ๆ<br>
  ผู้ต้องการน้ำนมย่อมรีดน้ำนมบ่อย ๆ<br>
  ลูกโคย่อมเข้าหาแม่โคบ่อย ๆ<br>
  บุคคลย่อมลำบากและดิ้นรนบ่อย ๆ<br>
  คนเขลาย่อมเข้าถึงครรภ์บ่อย ๆ<br>
  สัตว์ย่อมเกิดและตายบ่อย ๆ<br>
  บุคคลทั้งหลายย่อมนำซากศพไปป่าช้าบ่อย ๆ<br>
  ส่วนผู้มีปัญญาดุจแผ่นดินย่อมไม่เกิดบ่อย ๆ<br>
  เพราะได้มรรคแล้วไม่มีภพใหม่อีกต่อไป<br>
  เมื่อพระผู้มีพระภาคตรัสอย่างนี้แล้ว อุทยพราหมณ์ได้กราบทูลพระผู้มี<br>
  พระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก<br>
  ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก ฯลฯ ขอพระโคดม<br>
  ผู้เจริญโปรดทรงจำข้าพระองค์ว่าเป็นอุบาสกผู้ถึงสรณะ ตั้งแต่วันนี้เป็นต้นไปจน<br>
  ตลอดชีวิต”</p>
<p class="nc">
  อุทยสูตรที่ ๒ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๘๖ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๓. เทวหิตสูตร<br>
<br>
  ๓. เทวหิตสูตร<br>
  ว่าด้วยเทวหิตพราหมณ์</p>
<p>
  [๑๙๙] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี สมัยนั้น พระผู้มีพระภาคทรงพระประชวร<br>
  ด้วยโรคลม ท่านพระอุปวาณะเป็นอุปัฏฐากของพระผู้มีพระภาค ครั้งนั้น พระผู้มี<br>
  พระภาครับสั่งเรียกท่านพระอุปวาณะมาตรัสว่า “อุปวาณะ เอาเถิด เธอจงจัดหา<br>
  น้ำร้อนสำหรับเรา”<br>
  ท่านพระอุปวาณะทูลรับสนองพระดำรัสแล้ว ครองอันตรวาสก ถือบาตรและ<br>
  จีวร เข้าไปยังที่อยู่ของเทวหิตพราหมณ์แล้วยืนนิ่งอยู่ ณ ที่สมควร<br>
  เทวหิตพราหมณ์ได้เห็นท่านพระอุปวาณะยืนนิ่งอยู่ ณ ที่สมควรแล้ว ได้<br>
  กล่าวกับท่านพระอุปวาณะด้วยคาถาว่า<br>
  ท่านเป็นสมณะโล้น ครองผ้าสังฆาฏิยืนนิ่งอยู่<br>
  ท่านปรารถนาอะไร แสวงหาอะไร มาเพื่อขออะไร<br>
  ท่านพระอุปวาณะตอบว่า<br>
  พระสุคตมุนีเป็นพระอรหันต์ในโลก<br>
  ทรงพระประชวรด้วยโรคลม<br>
  พราหมณ์ ถ้าท่านมีน้ำร้อน<br>
  ขอท่านจงถวายแด่พระสุคตมุนีด้วยเถิด<br>
  อาตมภาพปรารถนาจะนำไปถวายพระผู้มีพระภาคพระองค์นั้น<br>
  ผู้ควรบูชาสักการะ และนับถือกว่าบรรดาพระอริยบุคคล<br>
  ที่ควรบูชาสักการะ และนับถือเหล่านั้น<br>
  ครั้งนั้น เทวหิตพราหมณ์ให้บุรุษถือกาน้ำร้อนและห่อน้ำอ้อยตามไปถวายท่าน<br>
  พระอุปวาณะ ลำดับนั้น ท่านพระอุปวาณะเข้าไปเฝ้าพระผู้มีพระภาคถึงที่ประทับแล้ว<br>
  ทูลให้สรงสนาน และใช้น้ำร้อนละลายน้ำอ้อยแล้วถวายพระผู้มีพระภาค<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๘๗ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
 ๒. อุปาสกวรรค ๔. มหาสาลสูตร</p>
<p>
  ลำดับนั้น พระผู้มีพระภาคทรงหายจากพระอาการประชวร ต่อมาเทวหิต-<br>
  พราหมณ์เข้าไปเฝ้าพระผู้มีพระภาคถึงที่ประทับ ได้สนทนาปราศรัยพอเป็นที่บันเทิงใจ<br>
  พอเป็นที่ระลึกถึงกันแล้วนั่ง ณ ที่สมควร ได้กราบทูลพระผู้มีพระภาคด้วยคาถาว่า<br>
  บุคคลพึงให้ไทยธรรม ณ ที่ไหน<br>
  ทานที่บุคคลให้ ณ ที่ไหน มีผลมาก<br>
  ทักษิณาสำเร็จผลอย่างไรแก่บุคคลผู้บูชาอย่างไร<br>
  พระผู้มีพระภาคตรัสว่า<br>
  มุนีผู้บรรลุอภิญญา คือรู้ปุพเพนิวาสญาณอย่างแจ่มแจ้ง<br>
  เห็นสวรรค์และอบาย ทั้งบรรลุความสิ้นชาติ๑แล้ว<br>
  บุคคลพึงให้ไทยธรรมในมุนีนี้ ทานที่ให้แล้วในมุนีนี้มีผลมาก<br>
  ทักษิณาสำเร็จผลอย่างนี้แก่บุคคลผู้บูชาอย่างนี้แล<br>
  เมื่อพระผู้มีพระภาคตรัสอย่างนี้แล้ว เทวหิตพราหมณ์ได้กราบทูลพระผู้มีพระภาค<br>
  ดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก ข้าแต่<br>
  พระโคดมผู้เจริญ พระภาษิตของพระองค์ชัดเจนไพเราะยิ่งนัก ฯลฯ ขอพระโคดมผู้<br>
  เจริญโปรดทรงจำข้าพระองค์ว่าเป็นอุบาสกผู้ถึงสรณะ ตั้งแต่วันนี้เป็นต้นไปจนตลอดชีวิต”</p>

<p class="nc">
  เทวหิตสูตรที่ ๓ จบ<br>
<br>
๔. มหาสาลสูตร<br>
  ว่าด้วยพราหมณมหาศาล</p>
<p>
  [๒๐๐] เรื่องเกิดขึ้นที่กรุงสาวัตถี<br>
  ครั้งนั้น พราหมณมหาศาลคนหนึ่ง เป็นผู้เศร้าหมอง นุ่งผ้าเศร้าหมอง เข้าไป<br>
  เฝ้าพระผู้มีพระภาคถึงที่ประทับ ได้สนทนาปราศรัยพอเป็นที่บันเทิงใจ พอเป็นที่<br>
  ระลึกถึงกันแล้วนั่ง ณ ที่สมควร พระผู้มีพระภาคได้ตรัสกับพราหมณมหาศาลนั้น<br>
  ดังนี้ว่า “พราหมณ์ ทำไมท่านจึงดูเศร้าหมอง นุ่งห่มก็เศร้าหมอง”</p>
<p class="footer">เชิงอรรถ :<br>
  ๑ ดูเชิงอรรถข้อ ๑๙๔ หน้า ๒๗๓ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๘๘ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๔. มหาสาลสูตร</p>
<p>
  พราหมณมหาศาลกราบทูลว่า “ข้าแต่พระโคดมผู้เจริญ บุตรของข้าพระองค์<br>
  ๔ คนในบ้านนี้ คบคิดกับภรรยาแล้วขับข้าพระองค์ออกจากเรือน”<br>
  พระผู้มีพระภาคตรัสว่า “พราหมณ์ ถ้าอย่างนั้น ท่านจงเรียนคาถานี้ เมื่อหมู่<br>
  มหาชนประชุมกันที่สภา และเมื่อพวกบุตรมาประชุมกันพร้อมแล้ว จงกล่าวว่า<br>
  เราหลงชื่นชมและปรารถนาความเจริญแก่บุตรเหล่าใด<br>
  บุตรเหล่านั้นคบคิดกับภรรยารุมว่าเรา ดุจสุนัขรุมเห่าสุกร<br>
  ได้ยินว่า บุตรเหล่านั้นเป็นอสัตบุรุษผู้ลามก<br>
  ร้องเรียกเราว่าพ่อ ๆ<br>
  บุตรเหล่านั้นเหมือนยักษ์แปลงร่างมาเกิดเป็นบุตร<br>
  ละทิ้งเราผู้ล่วงเข้าปัจฉิมวัยไว้<br>
  บุตรเหล่านั้นกำจัดคนแก่ผู้ไม่มีสมบัติ<br>
  ออกจากที่อาศัยหากิน ดุจม้าแก่ที่เจ้าของปล่อยทิ้ง ฉะนั้น<br>
  บิดาของบุตรผู้เป็นพาล เป็นผู้เฒ่า ต้องขอเขากินในเรือนผู้อื่น<br>
  ว่ากันว่า ไม้เท้าของเรายังดีกว่า<br>
  พวกบุตรที่ไม่เชื่อฟังจะดีอะไร<br>
  เพราะไม้เท้าใช้ป้องกันโคหรือสุนัขดุ ๆ ได้<br>
  ในที่มืดใช้ยันไปข้างหน้าได้ ในที่ลึกใช้หยั่งควานเอาได้<br>
  พลาดแล้วช่วยพยุงไว้ได้ด้วยอานุภาพไม้เท้า<br>
  ครั้งนั้น พราหมณมหาศาลนั้นเรียนคาถานี้ในสำนักของพระผู้มีพระภาคแล้ว<br>
  เมื่อหมู่มหาชนประชุมกันที่สภา และเมื่อพวกบุตรมาประชุมกันพร้อมแล้ว จึงได้<br>
  กล่าวว่า<br>
  เราหลงชื่นชมและปรารถนาความเจริญแก่บุตรเหล่าใด<br>
  บุตรเหล่านั้นคบคิดกับภรรยารุมว่าเรา ดุจสุนัขรุมเห่าสุกร<br>
  ได้ยินว่า บุตรเหล่านั้นเป็นอสัตบุรุษผู้ลามก<br>
  ร้องเรียกเราว่าพ่อ ๆ<br>
  บุตรเหล่านั้นเหมือนยักษ์แปลงร่างมาเกิดเป็นบุตร<br>
  ละทิ้งเราผู้ล่วงเข้าปัจฉิมวัยไว้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๘๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๔. มหาสาลสูตร</p>
<p>
  บุตรเหล่านั้นกำจัดคนแก่ผู้ไม่มีสมบัติ<br>
  ออกจากที่อาศัยหากินดุจม้าแก่ที่เจ้าของปล่อยทิ้ง ฉะนั้น<br>
  บิดาของบุตรผู้เป็นพาล เป็นผู้เฒ่า ต้องขอเขากินในเรือนผู้อื่น<br>
  ว่ากันว่า ไม้เท้าของเรายังดีกว่า<br>
  พวกบุตรที่ไม่เชื่อฟังจะดีอะไร<br>
  เพราะไม้เท้าใช้ป้องกันโคหรือสุนัขดุ ๆ ได้<br>
  ในที่มืดใช้ยันไปข้างหน้าได้ ในที่ลึกใช้หยั่งควานเอาได้<br>
  พลาดแล้วยังช่วยพยุงไว้ได้ด้วยอานุภาพไม้เท้า<br>
  ลำดับนั้น พวกบุตรนำพราหมณมหาศาลนั้นไปยังเรือน ให้อาบน้ำแล้ว<br>
  ให้นุ่งห่มผ้าคู่หนึ่ง พราหมณมหาศาลนั้นถือผ้าคู่หนึ่งไปเฝ้าพระผู้มีพระภาคถึงที่ประทับ<br>
  ได้สนทนาปราศรัยพอเป็นที่บันเทิงใจ พอเป็นที่ระลึกถึงกันแล้วนั่ง ณ ที่สมควรแล้ว<br>
  ได้กราบทูลพระผู้มีพระภาคดังนี้ว่า “ข้าแต่พระโคดมผู้เจริญ ข้าพเจ้าชื่อว่าเป็น<br>
  พราหมณ์ แสวงหาทรัพย์สำหรับอาจารย์ มาให้อาจารย์ ขอพระโคดมผู้เจริญ ผู้เป็น<br>
  อาจารย์ของข้าพเจ้า จงรับส่วนของอาจารย์เถิด” พระผู้มีพระภาคทรงรับด้วยความ<br>
  อนุเคราะห์<br>
  ครั้งนั้น พราหมณมหาศาลนั้นได้กราบทูลพระผู้มีพระภาคดังนี้ว่า “ข้าแต่<br>
  พระโคดมผู้เจริญ พระภาษิตของพระองค์ชัดเจนไพเราะยิ่งนัก ข้าแต่พระโคดมผู้เจริญ<br>
  พระภาษิตของพระองค์ชัดเจนไพเราะยิ่งนัก ฯลฯ ขอพระโคดมผู้เจริญโปรดทรงจำ<br>
  ข้าพระองค์ว่าเป็นอุบาสกผู้ถึงสรณะ ตั้งแต่วันนี้เป็นต้นไปจนตลอดชีวิต”</p>
<p class="nc">
  มหาสาลสูตรที่ ๔ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๙๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๕. มานัตถัทธสูตร<br>
<br>
  ๕. มานัตถัทธสูตร<br>
  ว่าด้วยมานัตถัทธพราหมณ์</p>
<p>
  [๒๐๑] เรื่องเกิดขึ้นที่กรุงสาวัตถี<br>
  สมัยนั้น พราหมณ์ชื่อมานัตถัทธะ(กระด้างเพราะถือตัว) พำนักอยู่ในกรุงสาวัตถี<br>
  เขาไม่ไหว้มารดา บิดา อาจารย์ และพี่ชายเลย สมัยนั้น พระผู้มีพระภาคมีบริษัท<br>
  หมู่ใหญ่แวดล้อม ทรงแสดงธรรมอยู่<br>
  ครั้งนั้น มานัตถัทธพราหมณ์ได้มีความคิดดังนี้ว่า “พระสมณโคดมนี้มีบริษัท<br>
  หมู่ใหญ่แวดล้อมทรงแสดงธรรมอยู่ ทางที่ดีเราจะเข้าไปเฝ้าพระสมณโคดมถึงที่ประทับ<br>
  ถ้าพระสมณโคดมจักทักทายเรา เราก็จักทักทายท่าน ถ้าพระสมณโคดมไม่ทักทายเรา<br>
  เราก็จักไม่ทักทายท่าน”<br>
  ลำดับนั้น มานัตถัทธพราหมณ์เข้าไปเฝ้าพระผู้มีพระภาคถึงที่ประทับแล้วยืน<br>
  นิ่งอยู่ ณ ที่สมควร ครั้งนั้น พระผู้มีพระภาคไม่ทรงทักทาย มานัตถัทธพราหมณ์<br>
  ต้องการจะกลับจากที่นั้นด้วยคิดว่า “พระสมณโคดมนี้ไม่รู้อะไร”<br>
  ทีนั้น พระผู้มีพระภาคทรงทราบความคิดคำนึงของมานัตถัทธพราหมณ์ด้วย<br>
  พระทัยแล้ว ได้ตรัสกับมานัตถัทธพราหมณ์ด้วยพระคาถาว่า<br>
  พราหมณ์ ในโลกนี้ใครที่ยังมีมานะไม่ดีเลย<br>
  บุคคลมาด้วยประโยชน์ใด พึงเพิ่มพูนประโยชน์นั้นไว้<br>
  ครั้งนั้น มานัตถัทธพราหมณ์คิดว่า “พระสมณโคดมทรงทราบจิตของเรา”<br>
  จึงหมอบลงด้วยศีรษะที่ใกล้พระยุคลบาทพระผู้มีพระภาค ณ ที่นั้นเอง จุมพิตพระ<br>
  ยุคลบาทพระผู้มีพระภาคและนวดด้วยมือ ประกาศชื่อว่า “ข้าแต่พระโคดมผู้เจริญ<br>
  ข้าพระองค์ชื่อมานัตถัทธะ ข้าแต่พระโคดมผู้เจริญ ข้าพระองค์ชื่อมานัตถัทธะ”<br>
  ครั้งนั้น บริษัทนั้นเกิดประหลาดใจว่า “น่าอัศจรรย์จริง ไม่เคยปรากฏ<br>
  มานัตถัทธพราหมณ์นี้ไม่ไหว้มารดา บิดา อาจารย์ และพี่ชาย แต่พระสมณโคดม<br>
  ทรงทำคนเช่นนี้ให้ทำการนอบน้อมได้เป็นอย่างดียิ่ง”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๙๑ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๕. มานัตถัทธสูตร</p>
<p>
  ขณะนั้น พระผู้มีพระภาคตรัสกับมานัตถัทธพราหมณ์ว่า “พอละ พราหมณ์<br>
  เชิญลุกขึ้นนั่งบนที่นั่งของตนเถิด เพราะท่านมีจิตเลื่อมใสในเราแล้ว”<br>
  ลำดับนั้น มานัตถัทธพราหมณ์นั่งบนที่นั่งของตนแล้ว ได้ทูลถามพระผู้มี<br>
  พระภาคด้วยคาถาว่า<br>
  บุคคลไม่ควรทำมานะในใคร<br>
  ควรมีความเคารพในใคร พึงยำเกรงในใคร<br>
  บูชาใครด้วยดีแล้วจึงจะเป็นการดี<br>
  พระผู้มีพระภาคตรัสตอบว่า<br>
  บุคคลไม่ควรทำมานะในมารดา<br>
  บิดา พี่ชาย และในอาจารย์เป็นที่ ๔<br>
  พึงมีความเคารพในบุคคลเหล่านั้น<br>
  พึงยำเกรงในบุคคลเหล่านั้น<br>
  บูชาบุคคลเหล่านั้นด้วยดีแล้วจึงเป็นการดี<br>
  บุคคลพึงทำลายมานะ<br>
  ไม่ควรกระด้าง พึงนอบน้อมพระอรหันต์ ผู้เยือกเย็น<br>
  ทำกิจเสร็จแล้ว ไม่มีอาสวะ ไม่มีผู้อื่นยิ่งกว่านั้น<br>
  เมื่อพระผู้มีพระภาคตรัสอย่างนี้แล้ว มานัตถัทธพราหมณ์ได้กราบทูลพระผู้มี<br>
  พระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก<br>
  ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก ฯลฯ ขอพระ<br>
  โคดมผู้เจริญโปรดทรงจำข้าพระองค์ว่าเป็นอุบาสกผู้ถึงสรณะ ตั้งแต่วันนี้เป็นต้นไป<br>
  จนตลอดชีวิต”</p>
<p class="nc">
  มานัตถัทธสูตรที่ ๕ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๙๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๖. ปัจจนีกสูตร<br>
<br>
  ๖. ปัจจนีกสูตร<br>
  ว่าด้วยปัจจนีกสาตพราหมณ์</p>
<p>
  [๒๐๒] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี สมัยนั้น พราหมณ์ชื่อปัจจนีกสาตะ พำนัก<br>
  อยู่ในกรุงสาวัตถี ได้มีความคิดดังนี้ว่า “ทางที่ดีเราพึงเข้าไปเฝ้าพระสมณโคดมถึงที่<br>
  ประทับเถิด พระสมณโคดมจักตรัสคำใด ๆ เราก็จักคัดค้านคำนั้น ๆ”<br>
  สมัยนั้น พระผู้มีพระภาคเสด็จจงกรมอยู่ในที่กลางแจ้ง ลำดับนั้น ปัจจนีกสาต-<br>
  พราหมณ์ เข้าไปเฝ้าพระผู้มีพระภาคถึงที่ประทับ เดินตามพระผู้มีพระภาคซึ่งกำลัง<br>
  เสด็จจงกรมอยู่ ได้กราบทูลพระผู้มีพระภาคดังนี้ว่า “ขอพระองค์จงตรัสสมณธรรมเถิด”<br>
  พระผู้มีพระภาคตรัสว่า<br>
  ผู้ตั้งใจจะคัดค้าน มีจิตเศร้าหมอง<br>
  มากไปด้วยความแข่งดี จะไม่รู้ชัดคำสุภาษิต<br>
  ส่วนบุคคลใดกำจัดความแข่งดี ความไม่มีจิตเลื่อมใส<br>
  และถอนความอาฆาตออกแล้วฟังอยู่<br>
  บุคคลนั้นจึงจะรู้คำสุภาษิตได้<br>
  เมื่อพระผู้มีพระภาคตรัสอย่างนี้แล้ว ปัจจนีกสาตพราหมณ์ได้กราบทูลพระผู้มี<br>
  พระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก<br>
  ฯลฯ ขอพระโคดมผู้เจริญโปรดทรงจำข้าพระองค์ว่าเป็นอุบาสกผู้ถึงสรณะ ตั้งแต่วันนี้<br>
  เป็นต้นไปจนตลอดชีวิต”</p>
<p class="nc">
  ปัจจนีกสูตรที่ ๖ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๙๓ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๗. นวกัมมิกสูตร<br>
<br>
  ๗. นวกัมมิกสูตร<br>
  ว่าด้วยนวกัมมิกภารทวาชพราหมณ์</p>
<p>
  [๒๐๓] สมัยหนึ่ง พระผู้มีพระภาคประทับอยู่ ณ ราวป่าแห่งหนึ่ง แคว้น<br>
  โกศล สมัยนั้น นวกัมมิกภารทวาชพราหมณ์ให้คนทำงานอยู่ในราวป่านั้น เขาได้เห็น<br>
  พระผู้มีพระภาคซึ่งประทับนั่งคู้บัลลังก์ ตั้งพระกายตรง ดำรงสติไว้เฉพาะหน้า<br>
  ที่โคนไม้สาละแห่งหนึ่ง ได้มีความคิดดังนี้ว่า “เราให้คนทำงานอยู่ในราวป่าจึงยินดี<br>
  ส่วนพระสมณะนี้ให้คนทำอะไรอยู่จึงยินดี”<br>
  ลำดับนั้น นวกัมมิกภารทวาชพราหมณ์จึงเข้าไปเฝ้าพระผู้มีพระภาคถึงที่ประทับแล้ว<br>
  ได้กราบทูลพระผู้มีพระภาคด้วยคาถาว่า<br>
  ภิกษุ ท่านทำงานอะไร จึงอยู่ในป่าไม้สาละ<br>
  พระโคดมอยู่ในป่าแต่ผู้เดียว ได้ความยินดีอะไรหรือ<br>
  พระผู้มีพระภาคตรัสว่า<br>
  เราไม่ได้ทำงานอะไรในป่าหรอก<br>
  ป่าคือกิเลสอันเป็นข้าศึกถูกเราถอนรากเหง้าหมดแล้ว<br>
  เราไม่มีป่าคือกิเลส ปราศจากลูกศรคือกิเลส<br>
  ละความไม่ยินดี ยินดีอยู่ในป่าแต่ผู้เดียว<br>
  เมื่อพระผู้มีพระภาคตรัสอย่างนี้แล้ว นวกัมมิกภารทวาชพราหมณ์ได้กราบทูล<br>
  พระผู้มีพระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจน<br>
  ไพเราะยิ่งนัก ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก<br>
  ฯลฯ ขอพระโคดมผู้เจริญโปรดทรงจำข้าพระองค์ว่าเป็นอุบาสกผู้ถึงสรณะ ตั้งแต่<br>
  วันนี้เป็นต้นไปจนตลอดชีวิต”</p>
<p class="nc">
  นวกัมมิกสูตรที่ ๗ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๙๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๘. กัฏฐหารสูตร<br>
<br>
  ๘. กัฏฐหารสูตร<br>
  ว่าด้วยคนหาฟืน</p>
<p>
  [๒๐๔] สมัยหนึ่ง พระผู้มีพระภาคประทับอยู่ ณ ราวป่าแห่งหนึ่ง แคว้น<br>
  โกศล สมัยนั้น มาณพหลายคนซึ่งเป็นศิษย์ของพราหมณ์ภารทวาชโคตรคนหนึ่ง<br>
  เป็นคนหาฟืน พากันเข้าไปยังราวป่านั้นแล้วได้เห็นพระผู้มีพระภาคประทับนั่งคู้บัลลังก์<br>
  ตั้งพระกายตรง ดำรงสติไว้เฉพาะหน้า อยู่ในราวป่านั้น จึงเข้าไปหาพราหมณ์-<br>
  ภารทวาชโคตรถึงที่อยู่ ได้กล่าวกับพราหมณ์ภารทวาชโคตรดังนี้ว่า “ขอท่าน<br>
  พึงทราบ พระสมณโคดมประทับนั่งคู้บัลลังก์ ตั้งพระกายตรง ดำรงสติไว้เฉพาะหน้า<br>
  อยู่ในราวป่า”<br>
  ลำดับนั้น พราหมณ์ภารทวาชโคตรพร้อมด้วยมาณพเหล่านั้นเข้าไปยังราวป่า<br>
  นั้นแล้ว ได้เห็นพระผู้มีพระภาคประทับนั่งคู้บัลลังก์ ตั้งพระกายตรง ดำรงสติไว้<br>
  เฉพาะหน้าเช่นนั้นจริง จึงเข้าไปเฝ้าพระผู้มีพระภาคถึงที่ประทับแล้วได้กราบทูลด้วย<br>
  คาถาว่า<br>
  ภิกษุ ท่านเข้าไปสู่ป่าที่ว่างเปล่าปราศจากคน<br>
  ในป่าหนาทึบน่าหวาดเสียวนัก มีกายไม่ไหวหวั่น<br>
  มีประโยชน์อันงาม เพ่งพินิจอย่างดีหนอ<br>
  ท่านเป็นมุนีอาศัยป่า อยู่ในป่าแต่ผู้เดียว<br>
  ซึ่งไม่มีเสียงขับร้อง และเสียงบรรเลง<br>
  การที่ท่านมีใจยินดี อยู่ในป่าแต่ผู้เดียวนี้<br>
  ปรากฏเป็นข้อน่าอัศจรรย์แก่ข้าพเจ้า<br>
  ข้าพเจ้าปรารถนาไตรทิพย์อันยอดเยี่ยม๑<br>
  จึงอยากเป็นสหายกับท้าวมหาพรหมผู้เป็นอธิบดีของโลก<br>
  เหตุไรท่านจึงชอบใจป่าที่ปราศจากคน<br>
  ท่านทำความเพียรอยู่ที่นี้เพื่อจะบังเกิดเป็นพรหมหรือ</p>
<p class="footer">เชิงอรรถ :<br>
  ๑ ไตรทิพย์อันยอดเยี่ยม หมายถึงพรหมโลก (สํ.ส.อ. ๑/๒๐๔/๒๕๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๙๕ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๘. กัฏฐหารสูตร</p>
<p>
  พระผู้มีพระภาคตรัสว่า<br>
  ความมุ่งหวัง๑หรือความเพลิดเพลินอย่างใดอย่างหนึ่ง<br>
  ในอารมณ์หลายชนิดซึ่งมีอยู่ประจำทุกเมื่อนานาประการ<br>
  หรือตัณหาอันเป็นเหตุให้กระชับแน่นทั้งปวงนั้น<br>
  ซึ่งมีความไม่รู้เป็นมูลรากก่อให้เกิดต่อ ๆ ไป<br>
  เราทำให้สิ้นสุดพร้อมทั้งรากแล้ว<br>
  เรานั้นจึงไม่มีความมุ่งหวัง ไม่มีตัณหาอาศัย<br>
  ไม่มีตัณหาเข้ามาใกล้ มีปกติเห็นหมดจดในธรรมทั้งปวง<br>
  บรรลุสัมโพธิญาณอันยอดเยี่ยม๒ ประเสริฐสุดแล้ว<br>
  เราจึงควรแก่ความเป็นพรหม แกล้วกล้า เพ่งพินิจอยู่๓<br>
  เมื่อพระผู้มีพระภาคตรัสอย่างนี้แล้ว พราหมณ์ภารทวาชโคตรได้กราบทูล<br>
  พระผู้มีพระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจน<br>
  ไพเราะยิ่งนัก ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก<br>
  ฯลฯ ขอพระโคดมผู้เจริญโปรดทรงจำข้าพระองค์ว่าเป็นอุบาสกผู้ถึงสรณะ ตั้งแต่<br>
  วันนี้เป็นต้นไปจนตลอดชีวิต”</p>
<p class="nc">
  กัฏฐหารสูตรที่ ๘ จบ</p>
<p class="footer">เชิงอรรถ :<br>
  ๑ ความมุ่งหวัง ในที่นี้หมายถึงตัณหา (สํ.ส.อ. ๑/๒๐๔/๒๕๒)<br>
  ๒ สัมโพธิญาณอันยอดเยี่ยม ในที่นี้หมายถึงพระอรหัต (สํ.ส.อ. ๑/๒๐๔/๒๕๓)<br>
  ๓ เพ่งพินิจอยู่ ในที่นี้หมายถึงเพ่งพินิจอยู่ด้วยฌาน ๒ อย่าง คือ (๑) รูปฌาน
  (๒) อรูปฌาน (สํ.ส.อ.<br>
  ๑/ ๒๐๔/๒๕๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๙๖ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๙. มาตุโปสกสูตร<br>
<br>
  ๙. มาตุโปสกสูตร<br>
  ว่าด้วยมาตุโปสกพราหมณ์</p>
<p>
  [๒๐๕] เรื่องเกิดขึ้นที่กรุงสาวัตถี<br>
  ครั้งนั้น มาตุโปสกพราหมณ์เข้าไปเฝ้าพระผู้มีพระภาคถึงที่ประทับ ได้สนทนา<br>
  ปราศรัยพอเป็นที่บันเทิงใจ พอเป็นที่ระลึกถึงกันแล้วนั่ง ณ ที่สมควร ได้กราบทูล<br>
  พระผู้มีพระภาคดังนี้ว่า “ข้าแต่พระโคดมผู้เจริญ ข้าพระองค์แสวงหาภิกษาโดยธรรม<br>
  ได้มาแล้วก็เลี้ยงมารดาและบิดา ข้าพระองค์ทำเช่นนี้ ชื่อว่าทำกิจที่ควรทำหรือไม่”<br>
  พระผู้มีพระภาคตรัสว่า “ชอบยิ่งนัก พราหมณ์ ท่านทำดังนี้ชื่อว่าได้ทำกิจที่<br>
  ควรทำแท้ ด้วยว่าผู้ใดแสวงหาภิกษาโดยธรรมได้มาแล้วก็เลี้ยงมารดาและบิดา ผู้นั้น<br>
  ย่อมประสบบุญเป็นอันมาก”<br>
  พระผู้มีพระภาคผู้สุคตศาสดาได้ตรัสเวยยากรณภาษิตนี้แล้ว จึงได้ตรัสคาถา<br>
  ประพันธ์ต่อไปอีกว่า<br>
  บุคคลใดเลี้ยงมารดาและบิดาโดยชอบธรรม<br>
  เพราะการบำรุงเลี้ยงมารดาและบิดาเช่นนี้<br>
  บัณฑิตย่อมสรรเสริญบุคคลนั้นขณะที่ยังอยู่ในโลก<br>
  ครั้นจากโลกนี้ไปแล้ว ย่อมบันเทิงในโลกสวรรค์<br>
  เมื่อพระผู้มีพระภาคตรัสอย่างนี้แล้ว มาตุโปสกพราหมณ์ได้กราบทูลพระผู้มี<br>
  พระภาคดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจนไพเราะ<br>
  ยิ่งนัก ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก ฯลฯ<br>
  ขอพระโคดมผู้เจริญโปรดทรงจำข้าพระองค์ว่าเป็นอุบาสกผู้ถึงสรณะ ตั้งแต่วันนี้<br>
  เป็นต้นไปจนตลอดชีวิต”</p>
<p class="nc">
  มาตุโปสกสูตรที่ ๙ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๙๗ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๑๐. ภิกขกสูตร<br>
<br>
  ๑๐. ภิกขกสูตร<br>
  ว่าด้วยภิกขกพราหมณ์</p>
<p>
  [๒๐๖] เรื่องเกิดขึ้นที่กรุงสาวัตถี<br>
  ครั้งนั้น ภิกขกพราหมณ์เข้าไปเฝ้าพระผู้มีพระภาคถึงที่ประทับ ได้สนทนา<br>
  ปราศรัยพอเป็นที่บันเทิงใจ พอเป็นที่ระลึกถึงกันแล้วนั่ง ณ ที่สมควร ได้กราบทูล<br>
  พระผู้มีพระภาคดังนี้ว่า “ข้าแต่พระโคดมผู้เจริญ ข้าพระองค์เป็นคนขอ พระองค์ก็<br>
  เป็นผู้ขอ ในเรื่องนี้เราจะมีอะไรแตกต่างกัน”<br>
  พระผู้มีพระภาคตรัสว่า<br>
  บุคคลขอคนเหล่าอื่นอยู่<br>
  ย่อมไม่เป็นภิกษุด้วยเหตุมีประมาณเพียงใด<br>
  ผู้สมาทานธรรมผิด๑ก็ไม่เป็นภิกษุด้วยเหตุมีประมาณเพียงนั้น<br>
  ผู้ใดในโลกนี้ละบุญและบาปได้แล้ว<br>
  ประพฤติพรหมจรรย์ด้วยการพิจารณา๒<br>
  ผู้นั้นแลจัดว่าเป็นภิกษุ<br>
  เมื่อพระผู้มีพระภาคตรัสอย่างนี้แล้ว ภิกขกพราหมณ์ได้กราบทูลพระผู้มีพระภาค<br>
  ดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก ฯลฯ<br>
  ขอพระโคดมผู้เจริญโปรดทรงจำข้าพระองค์ว่าเป็นอุบาสกผู้ถึงสรณะ ตั้งแต่วันนี้<br>
  เป็นต้นไปจนตลอดชีวิต”</p>
<p class="nc">
  ภิกขกสูตรที่ ๑๐ จบ</p>
<p class="footer">เชิงอรรถ :<br>
  ๑ ธรรมผิด ในที่นี้หมายถึงอกุศลธรรม (สํ.ส.อ. ๑/๒๐๖/๒๕๓)<br>
  ๒ การพิจารณา ในที่นี้หมายถึงฌาน (สํ.ส.อ. ๑/๒๐๖/๒๕๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๙๘ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๑๑. สังครวสูตร<br>
<br>
  ๑๑. สังครวสูตร<br>
  ว่าด้วยสังครวพราหมณ์</p>
<p>
  [๒๐๗] เรื่องเกิดขึ้นที่กรุงสาวัตถี<br>
  สมัยนั้น สังครวพราหมณ์อาศัยอยู่ในกรุงสาวัตถี มีลัทธิถือความบริสุทธิ์<br>
  ด้วยน้ำ ปรารถนาความบริสุทธิ์ด้วยน้ำ ถือการลงอาบน้ำชำระร่างกายทั้งเวลาเย็น<br>
  และเวลาเช้าเป็นประจำ ครั้นเวลาเช้า ท่านพระอานนท์ครองอันตรวาสก ถือบาตร<br>
  และจีวร เข้าไปบิณฑบาตยังกรุงสาวัตถี กลับมาจากบิณฑบาต ภายหลังจากฉัน<br>
  ภัตตาหารเสร็จแล้ว เข้าไปเฝ้าพระผู้มีพระภาคถึงที่ประทับ ถวายอภิวาทแล้วจึงนั่ง<br>
  ณ ที่สมควร ได้กราบทูลพระผู้มีพระภาคดังนี้ว่า “ข้าแต่พระองค์ผู้เจริญ สังครว-<br>
  พราหมณ์อาศัยอยู่ในกรุงสาวัตถี เขามีลัทธิถือความบริสุทธิ์ด้วยน้ำ ปรารถนาความ<br>
  บริสุทธิ์ด้วยน้ำ ถือการลงอาบน้ำชำระร่างกายทั้งเวลาเย็นและเวลาเช้าเป็นประจำ<br>
  ข้าพระองค์ขอประทานวโรกาส ขอพระผู้มีพระภาคโปรดอนุเคราะห์เสด็จเข้าไปหา<br>
  สังครวพราหมณ์ถึงที่อยู่ด้วยเถิด พระพุทธเจ้าข้า” พระผู้มีพระภาคทรงรับนิมนต์<br>
  โดยดุษณีภาพ<br>
  ครั้นเวลาเช้า พระผู้มีพระภาคทรงครองอันตรวาสก ถือบาตรและจีวร เสด็จเข้า<br>
  ไปหาสังครวพราหมณ์ถึงที่อยู่แล้วประทับนั่งบนพุทธอาสน์ที่ปูลาดไว้แล้ว<br>
  ลำดับนั้น สังครวพราหมณ์เข้าไปเฝ้าพระผู้มีพระภาคถึงที่ประทับ ได้สนทนา<br>
  ปราศรัยพอเป็นที่บันเทิงใจ พอเป็นที่ระลึกถึงกันแล้วนั่ง ณ ที่สมควร พระผู้มี<br>
  พระภาคตรัสถามสังครวพราหมณ์ว่า “พราหมณ์ เขาพูดกันว่า ท่านได้ชื่อว่าถือ<br>
  ความบริสุทธิ์ด้วยน้ำ ปรารถนาความบริสุทธิ์ด้วยน้ำ ท่านถือการลงอาบน้ำชำระ<br>
  ร่างกายทั้งเวลาเย็นและเวลาเช้าเป็นประจำ จริงหรือ”<br>
  สังครวพราหมณ์กราบทูลว่า “จริงอย่างนั้น พระโคดมผู้เจริญ”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๒๙๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๑๑. สังครวสูตร</p>
<p>
  พระผู้มีพระภาคตรัสถามว่า “พราหมณ์ ท่านเห็นอำนาจประโยชน์อะไร จึงได้<br>
  ชื่อว่ามีลัทธิถือความบริสุทธิ์ด้วยน้ำ ปรารถนาความบริสุทธิ์ด้วยน้ำ ถือการลง<br>
  อาบน้ำชำระร่างกายทั้งเวลาเย็นและเวลาเช้าเป็นประจำเล่า”<br>
  สังครวพราหมณ์ทูลตอบว่า “ข้าแต่พระโคดมผู้เจริญ บาปกรรมใดที่<br>
  ข้าพระองค์ทำเวลากลางวัน ข้าพระองค์ก็ลอยบาปกรรมนั้นด้วยการอาบน้ำเวลาเย็น<br>
  บาปกรรมใดที่ข้าพระองค์ทำเวลากลางคืน ข้าพระองค์ก็ลอยบาปกรรมนั้นด้วยการ<br>
  อาบน้ำเวลาเช้า ข้าแต่พระโคดมผู้เจริญ ข้าพระองค์เห็นอำนาจประโยชน์นี้ จึงได้<br>
  ชื่อว่ามีลัทธิถือความบริสุทธ์ด้วยน้ำ ปรารถนาความบริสุทธิ์ด้วยน้ำ ถือการลง<br>
  อาบน้ำชำระร่างกายทั้งเวลาเย็นและเวลาเช้าเป็นประจำ”<br>
  พระผู้มีพระภาคตรัสว่า<br>
  พราหมณ์ บุคคลผู้ถึงเวททั้งหลายนั่นแล<br>
  อาบในห้วงน้ำคือธรรมของสัตบุรุษทั้งหลาย<br>
  มีท่าคือศีล ไม่ขุ่นมัว อันสัตบุรุษทั้งหลายสรรเสริญแล้ว<br>
  มีตัวไม่เปียก ย่อมข้ามถึงฝั่ง๑<br>
  เมื่อพระผู้มีพระภาคตรัสอย่างนี้แล้ว สังครวพราหมณ์ได้กราบทูลพระผู้มีพระภาค<br>
  ดังนี้ว่า “ข้าแต่พระโคดมผู้เจริญ พระภาษิตของพระองค์ชัดเจนไพเราะยิ่งนัก ข้าแต่<br>
  พระโคดมผู้เจริญ พระภาษิตของพระองค์ชัดเจนไพเราะยิ่งนัก ฯลฯ ขอพระโคดม<br>
  ผู้เจริญโปรดทรงจำข้าพระองค์ว่าเป็นอุบาสกผู้ถึงสรณะ ตั้งแต่วันนี้เป็นต้นไปจน<br>
  ตลอดชีวิต”</p>
<p class="nc">
  สังครวสูตรที่ ๑๑ จบ</p>
<p class="footer">เชิงอรรถ :<br>
  ๑ ดูเทียบ ขุ.ชา. (แปล) ๒๔/๔๙๒/๑๘๑<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๐๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค ๑๒. โขมทุสสสูตร<br>
<br>
  ๑๒. โขมทุสสสูตร<br>
  ว่าด้วยชาวโขมทุสสนิคม</p>
<p>
  [๒๐๘] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ นิคมของเจ้าศากยะชื่อโขมทุสสะ<br>
  แคว้นสักกะ ครั้นเวลาเช้า พระผู้มีพระภาคทรงครองอันตรวาสก ถือบาตรและจีวร<br>
  เสด็จเข้าไปบิณฑบาตยังโขมทุสสนิคม สมัยนั้น พราหมณ์และคหบดีชาวโขมทุสสนิคม<br>
  ประชุมกันอยู่ในสภาด้วยกรณียกิจบางอย่าง และฝนก็กำลังตกประปรายอยู่ ลำดับนั้น<br>
  พระผู้มีพระภาคเสด็จเข้าไปยังสภานั้น<br>
  พวกพราหมณ์และคหบดีชาวโขมทุสสนิคม ได้เห็นพระผู้มีพระภาคเสด็จมาแต่ไกล<br>
  จึงได้กล่าวดังนี้ว่า “คนพวกไหนชื่อว่าสมณะโล้น และคนพวกไหนรู้จักธรรมของสภา”<br>
  ครั้งนั้น พระผู้มีพระภาคได้ตรัสกับพราหมณ์และคหบดีชาวโขมทุสสนิคม<br>
  ด้วยพระคาถาว่า<br>
  ที่ใดไม่มีสัตบุรุษ ที่นั้นไม่ชื่อว่าสภา<br>
  คนเหล่าใดไม่กล่าวธรรม คนเหล่านั้นไม่ชื่อว่าสัตบุรุษ<br>
  เพราะพวกสัตบุรุษละราคะ โทสะ และโมหะได้แล้ว<br>
  จึงกล่าวธรรมอยู่๑<br>
  เมื่อพระผู้มีพระภาคตรัสอย่างนี้แล้ว พราหมณ์และคหบดีชาวโขมทุสสนิคมได้<br>
  กราบทูลพระผู้มีพระภาคดังนี้ว่า “ข้าแต่พระโคดมผู้เจริญ พระภาษิตของพระองค์</p>
<p class="footer">เชิงอรรถ :<br>
  ๑ ดูเทียบ ขุ.ชา. (แปล) ๒๔/๔๙๒/๑๘๑<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๐๑ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๗. พราหมณสังยุต]<br>
๒. อุปาสกวรรค รวมพระสูตรที่มีในวรรค</p>
<p>
  ชัดเจนไพเราะยิ่งนัก ข้าแต่พระโคดมผู้เจริญ พระภาษิตของพระองค์ชัดเจนไพเราะ<br>
  ยิ่งนัก พระโคดมผู้เจริญทรงประกาศธรรมโดยปริยายเป็นอันมาก เหมือนบุคคล<br>
  หงายของที่คว่ำ เปิดของที่ปิด บอกทางแก่คนหลงทาง หรือตามประทีปในที่มืด<br>
  ด้วยตั้งใจว่า ‘คนมีตาดีจักเห็นรูปได้’ ฉะนั้น พวกข้าพระองค์เหล่านี้ขอถึงพระโคดม<br>
  ผู้เจริญ พร้อมทั้งพระธรรมและพระสงฆ์เป็นสรณะ ขอพระโคดมผู้เจริญโปรดทรงจำ<br>
  พวกข้าพระองค์ว่าเป็นอุบาสกผู้ถึงสรณะ ตั้งแต่วันนี้เป็นต้นไปจนตลอดชีวิต”</p>

<p class="nc">
  โขมทุสสสูตรที่ ๑๒ จบ<br>
  อุปาสกวรรคที่ ๒ จบ<br>
<br>
รวมพระสูตรที่มีในวรรคนี้ คือ<br>
  <br>
   ๑. กสิภารทวาชสูตร   ๒. อุทยสูตร<br>
   ๓. เทวหิตสูตร  ๔. มหาสาลสูตร<br>
   ๕. มานัตถัทธสูตร  ๖. ปัจจนีกสูตร<br>
   ๗. นวกัมมิกสูตร  ๘. กัฏฐหารสูตร<br>
   ๙. มาตุโปสกสูตร ๑๐. ภิกขกสูตร<br>
  ๑๑. สังครวสูตร ๑๒. โขมทุสสสูตร<br>
  <br>
  พราหมณสังยุต จบบริบูรณ์</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๐๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต]๑. นิกขันตสูตร<br>
<br>
  ๘. วังคีสสังยุต<br>
  ๑. นิกขันตสูตร<br>
  ว่าด้วยผู้ออกบวช</p>
<p>
  [๒๐๙] ข้าพเจ้าได้สดับมาอย่างนี้<br>
  สมัยหนึ่ง ท่านพระวังคีสะอยู่ที่อัคคาฬวเจดีย์ เขตเมืองอาฬวี กับท่านพระ<br>
  นิโครธกัปปะผู้เป็นอุปัชฌาย์ สมัยนั้น ท่านพระวังคีสะยังเป็นภิกษุใหม่บวชได้ไม่นาน<br>
  ถูกใช้ให้เฝ้าวิหาร<br>
  ครั้งนั้น สตรีจำนวนมากพากันประดับประดาร่างกายอย่างสวยงาม เข้าไปยัง<br>
  อารามเที่ยวดูที่อยู่ของภิกษุทั้งหลาย ในขณะนั้น ท่านพระวังคีสะเกิดความไม่ยินดี<br>
  เพราะได้เห็นสตรีเหล่านั้น ความกำหนัดรบกวนจิต<br>
  ลำดับนั้น ท่านพระวังคีสะได้มีความคิดดังนี้ว่า “ไม่ใช่ลาภของเราเลย ไม่ใช่<br>
  ลาภของเราเลย เราได้ชั่วหนอ เราไม่ได้ดีหนอที่เราเกิดความไม่ยินดี ความกำหนัด<br>
  รบกวนจิต เหตุที่จะให้คนอื่นช่วยบรรเทาความไม่ยินดี ทำความยินดีให้เกิดขึ้น<br>
  แก่เรานั้น เราจะได้จากที่ไหน ทางที่ดีเราพึงบรรเทาความไม่ยินดี ทำความยินดีให้<br>
  เกิดขึ้นแก่ตนด้วยตนเองเถิด”<br>
  ครั้งนั้น ท่านพระวังคีสะบรรเทาความไม่ยินดีแล้ว ทำความยินดีให้เกิดขึ้น<br>
  แก่ตนด้วยตนเองแล้ว จึงกล่าวคาถาเหล่านี้ในเวลานั้นว่า<br>
  ความตรึกกับความคะนองอย่างเลวทรามเหล่านี้<br>
  กำลังเข้าครอบงำเราผู้ออกจากเรือนบวชเป็นบรรพชิต<br>
  บุตรของคนสูงศักดิ์ได้ศึกษาวิชายิงธนูคราวละมาก ๆ<br>
  อย่างเชี่ยวชาญ ยิงลูกธนู ๑,๐๐๐ ลูก ไปรอบ ๆ ตัว<br>
  ถึงแม้หญิงจะมามากกว่าลูกธนูจำนวนนั้น<br>
  ก็จะเบียดเบียนเราผู้ตั้งมั่นในธรรมของตนไม่ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๐๓ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๒. อรติสูตร</p>
<p>
  เพราะว่า เราได้สดับทางเป็นที่ให้ถึงนิพพานนี้<br>
  เบื้องพระพักตร์ของพระพุทธเจ้า ผู้เป็นเผ่าพันธุ์ดวงอาทิตย์<br>
  ใจของเรายินดีแล้วในทางนั้นแน่นอน<br>
  มารผู้มีบาป ถ้าท่านยังเข้ามาหาเราผู้อยู่ด้วยอาการอย่างนี้<br>
  เราก็จะทำให้ท่านมองไม่เห็นทางของเรา๑</p>

<p class="nc">
  นิกขันตสูตรที่ ๑ จบ<br>
<br>
๒. อรติสูตร<br>
  ว่าด้วยความไม่ยินดี</p>
<p>
  [๒๑๐] สมัยหนึ่ง ท่านพระวังคีสะอยู่ที่อัคคาฬวเจดีย์ เขตเมืองอาฬวี<br>
  กับท่านพระนิโครธกัปปะผู้เป็นอุปัชฌาย์ สมัยนั้น ท่านพระนิโครธกัปปะกลับจาก<br>
  บิณฑบาต ภายหลังจากฉันภัตตาหารเสร็จแล้ว เข้าไปยังวิหาร แล้วออกมาใน<br>
  เวลาเย็นบ้าง ในเวลาภิกขาจารในวันรุ่งขึ้นบ้าง<br>
  สมัยนั้น ท่านพระวังคีสะเกิดความไม่ยินดี ความกำหนัดรบกวนจิต ลำดับนั้น<br>
  ท่านพระวังคีสะได้มีความคิดดังนี้ว่า “ไม่ใช่ลาภของเราเลย ไม่ใช่ลาภของเราเลย<br>
  เราได้ชั่วหนอ เราไม่ได้ดีหนอที่เราเกิดความไม่ยินดี ความกำหนัดรบกวนจิต เหตุที่<br>
  จะให้คนอื่นช่วยบรรเทาความไม่ยินดี ทำความยินดีให้เกิดขึ้นแก่เรานั้น เราจะได้จาก<br>
  ที่ไหน ทางที่ดีเราพึงบรรเทาความไม่ยินดี ทำความยินดีให้เกิดขึ้นแก่ตนด้วยตนเองเถิด”<br>
  ครั้งนั้น ท่านพระวังคีสะบรรเทาความไม่ยินดีแล้ว ทำความยินดีให้เกิดขึ้นแก่<br>
  ตนด้วยตนเองแล้ว จึงกล่าวคาถาเหล่านี้ในเวลานั้นว่า<br>
  ผู้ใดละความยินดี ความไม่ยินดี<br>
  และความตรึกเกี่ยวกับบ้านเรือนได้ทั้งหมด</p>
<p class="footer">เชิงอรรถ :<br>
  ๑ ดู ขุ.เถร. (แปล) ๒๖/๑๒๑๘-๑๒๒๒/๕๓๘<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๐๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๒. อรติสูตร</p>
<p>
  หมดตัณหา ไม่มีกิเลส ไม่พึงก่อตัณหาดุจป่าในที่ไหน ๆ<br>
  ผู้นั้นชื่อว่าเป็นภิกษุ<br>
  รูปอย่างใดอย่างหนึ่งในโลกนี้<br>
  ทั้งที่อาศัยแผ่นดิน อยู่ในอากาศ อันนับเนื่องในภพ ๓<br>
  ล้วนไม่เที่ยง คร่ำคร่าไปทั้งนั้น<br>
  ท่านผู้รู้ทั้งหลายรู้แจ้งอย่างนี้แล้ว มีตนหลุดพ้นเที่ยวไป<br>
  เหล่าปุถุชนที่มีจิตหมกมุ่นในอุปธิทั้งหลาย<br>
  คือ รูป เสียง กลิ่น รส และโผฏฐัพพะ<br>
  ท่านจงเป็นผู้ไม่หวั่นไหว กำจัดความพอใจในกามคุณ ๕ นี้<br>
  ผู้ใดไม่ติดอยู่ในกามคุณ ๕ นี้<br>
  บัณฑิตทั้งหลายเรียกผู้นั้นว่าเป็นมุนี<br>
  ถ้ามิจฉาวิตกที่อิงอาศัยทิฏฐิ ๖๐ ประการ๑<br>
  ซึ่งเป็นธรรมที่ไม่ตั้งมั่นในกาลไหน ๆ<br>
  ผู้ใดไม่พึงเป็นไปในอำนาจกิเลสด้วยอำนาจมิจฉาวิตกเหล่านั้น<br>
  ทั้งไม่ชอบกล่าวคำหยาบคาย ผู้นั้นชื่อว่าเป็นภิกษุ<br>
  ภิกษุผู้เป็นบัณฑิต มีจิตมั่นคงมานาน ไม่ลวงโลก<br>
  มีปัญญาเครื่องบริหาร หมดความทะเยอทะยาน<br>
  เป็นมุนี ได้บรรลุสันติบท ดับกิเลสแล้ว รอเวลาอยู่๒</p>
<p class="nc">
  อรติสูตรที่ ๒ จบ</p>
<p class="footer">เชิงอรรถ :<br>
  ๑ อาศัยทิฏฐิ ๖๐ ประการ (สฏฺฐิสิตา) ในอรรถกถาแก้เป็น อาศัยอารมณ์ ๖ ประการ (ฉอารมฺมณนิสฺสิตา)<br>
  (สํ.ส.อ. ๑/๒๑๐/๒๕๗)<br>
  ๒ ดู ขุ.เถร. (แปล) ๒๖/๑๒๓-๑๒๒๗/๕๓๙<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๐๕ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๓. เปสลาติมัญญนาสูตร<br>
<br>
  ๓. เปสลาติมัญญนาสูตร<br>
  ว่าด้วยการนึกดูหมิ่นภิกษุผู้มีศีลเป็นที่รัก</p>
<p>
  [๒๑๑] สมัยหนึ่ง ท่านพระวังคีสะอยู่ที่อัคคาฬวเจดีย์ เขตเมืองอาฬวี กับท่าน<br>
  พระนิโครธกัปปะผู้เป็นอุปัชฌาย์ สมัยนั้น ท่านพระวังคีสะนึกดูหมิ่นภิกษุทั้งหลาย<br>
  ผู้มีศีลเป็นที่รักเหล่าอื่น เพราะปฏิภาณของตน ครั้งนั้น ท่านพระวังคีสะได้มีความคิด<br>
  ดังนี้ว่า “ไม่ใช่ลาภของเราเลย ไม่ใช่ลาภของเราเลย เราได้ชั่วหนอ เราไม่ได้ดีหนอ<br>
  ที่เราดูหมิ่นภิกษุทั้งหลาย ผู้มีศีลเป็นที่รักเหล่าอื่น เพราะปฏิภาณของตน”<br>
  ครั้งนั้น ท่านพระวังคีสะให้ความเดือดร้อนเกิดขึ้นแก่ตนด้วยตนเองแล้ว จึงกล่าว<br>
  คาถาเหล่านี้ในเวลานั้นว่า<br>
  ท่านผู้เป็นสาวกของพระโคดม<br>
  ท่านจงละความเย่อหยิ่ง<br>
  และจงละทางแห่งความเย่อหยิ่งให้หมด<br>
  เพราะผู้ที่หมกมุ่นอยู่ในทางแห่งความเย่อหยิ่ง<br>
  จะต้องเดือดร้อนเป็นเวลานาน<br>
  หมู่สัตว์ที่ยังลบหลู่คุณท่าน<br>
  ถูกความเย่อหยิ่งกำจัดแล้ว ย่อมตกนรก<br>
  เหล่าปุถุชนที่ถูกความเย่อหยิ่งกำจัดแล้ว<br>
  เกิดในนรก ย่อมเศร้าโศกตลอดกาลนาน<br>
  บางครั้ง ภิกษุปฏิบัติชอบแล้ว<br>
  ชนะกิเลสได้ด้วยมรรค ไม่เศร้าโศกเลย<br>
  ยังกลับได้เกียรติคุณและความสุข<br>
  บัณฑิตทั้งหลายเรียกภิกษุผู้ปฏิบัติชอบเช่นนั้นว่าเป็นผู้เห็นธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๐๖ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๔. อานันทสูตร</p>
<p>
  เพราะเหตุนั้น ภิกษุในพระศาสนานี้<br>
  ไม่ควรมีกิเลสเครื่องตรึงใจ ๕ อย่าง<br>
  ควรมีแต่ความเพียรชอบ ละนิวรณ์ได้แล้ว เป็นผู้บริสุทธิ์<br>
  ทั้งละความเย่อหยิ่งได้หมด สงบระงับแล้ว<br>
  ทำที่สุดแห่งทุกข์ได้ด้วยวิชชา๑</p>

<p class="nc">
  เปสลาติมัญญนาสูตรที่ ๓ จบ<br>
<br>
๔. อานันทสูตร<br>
  ว่าด้วยพระอานนท์</p>
<p>
  [๒๑๒] สมัยหนึ่ง ท่านพระอานนท์อยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี ครั้นเวลาเช้า ท่านพระอานนท์ครองอันตรวาสก<br>
  ถือบาตรและจีวร เข้าไปบิณฑบาตยังกรุงสาวัตถี มีท่านพระวังคีสะเป็นปัจฉาสมณะ<br>
  สมัยนั้น ท่านพระวังคีสะเกิดความไม่ยินดี ความกำหนัดรบกวนจิต<br>
  ครั้งนั้น ท่านพระวังคีสะได้กล่าวกับท่านพระอานนท์ด้วยคาถาว่า<br>
  ท่านผู้เป็นสาวกของพระโคดม<br>
  กระผมถูกกามราคะแผดเผา<br>
  จิตของกระผมเร่าร้อน<br>
  ดังกระผมจะขอโอกาส ขอท่านโปรดอนุเคราะห์<br>
  ช่วยบอกเหตุที่ดับราคะให้ด้วย<br>
  ท่านพระอานนท์กล่าวว่า<br>
  จิตของท่านเร่าร้อน เพราะความสำคัญผิด<br>
  ท่านจงละทิ้งนิมิตว่างาม ซึ่งประกอบด้วยราคะ</p>
<p class="footer">เชิงอรรถ :<br>
  ๑ ดู ขุ.เถร. (แปล) ๒๖/๑๒๒๘-๑๒๓๑/๕๓๙<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๐๗ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๕. สุภาสิตสูตร</p>
<p>
  ท่านจงดูสังขารทั้งหลาย โดยความเป็นของแปรผัน<br>
  โดยความเป็นทุกข์ และอย่าดูโดยความเป็นอัตตา<br>
  จงดับราคะแรงกล้า อย่าถูกราคะเผาผลาญบ่อย ๆ เลย<br>
  ท่านจงอบรมจิต ให้มีอารมณ์เดียว<br>
  ให้ตั้งมั่นดี ด้วยการพิจารณาเห็นว่าไม่งาม<br>
  จงอบรมกายคตาสติ และจงเป็นผู้เบื่อหน่ายให้มาก<br>
  ท่านจงอบรมความไม่มีนิมิต และจงถอนมานานุสัย<br>
  จากนั้น ท่านจักเป็นผู้สงบ เที่ยวไป เพราะละมานะได้๑</p>

<p class="nc">
  อานันทสูตรที่ ๔ จบ<br>
<br>
๕. สุภาสิตสูตร<br>
  ว่าด้วยวาจาสุภาษิต</p>
<p>
  [๒๑๓] เรื่องเกิดขึ้นที่กรุงสาวัตถี<br>
  สมัยนั้น พระผู้มีพระภาครับสั่งเรียกภิกษุทั้งหลายมาตรัสว่า “ภิกษุทั้งหลาย”<br>
  ภิกษุเหล่านั้นทูลรับสนองพระดำรัสแล้ว พระผู้มีพระภาคจึงได้ตรัสเรื่องนี้ว่า<br>
  “ภิกษุทั้งหลาย วาจาประกอบด้วยองค์ ๔ เป็นสุภาษิต ไม่เป็นทุพภาษิต ไม่มี<br>
  โทษ และวิญญูชนทั้งหลายไม่ติเตียน<br>
  วาจาประกอบด้วยองค์ ๔ อะไรบ้าง<br>
  คือ ภิกษุในธรรมวินัยนี้<br>
  ๑. กล่าวแต่วาจาสุภาษิตอย่างเดียว ไม่กล่าววาจาทุพภาษิต<br>
  ๒. กล่าวแต่วาจาที่เป็นธรรมอย่างเดียว ไม่กล่าววาจาที่ไม่เป็นธรรม</p>
<p class="footer">เชิงอรรถ :<br>
  ๑ ดู ขุ.เถร. (แปล) ๒๖/๑๒๓๒-๑๒๓๕/๕๔๐<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๐๘ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๕. สุภาสิตสูตร</p>
<p>
  ๓. กล่าวแต่วาจาอันเป็นที่รักอย่างเดียว ไม่กล่าววาจาอันไม่เป็นที่รัก<br>
  ๔. กล่าวแต่วาจาจริงอย่างเดียว ไม่กล่าววาจาเหลาะแหละ<br>
  ภิกษุทั้งหลาย วาจาประกอบด้วยองค์ ๔ เหล่านี้แล เป็นสุภาษิต ไม่เป็น<br>
  ทุพภาษิต ไม่มีโทษ และวิญญูชนทั้งหลายไม่ติเตียน”<br>
  พระผู้มีพระภาคผู้สุคตศาสดาได้ตรัสเวยยากรณภาษิตนี้แล้ว จึงได้ตรัสคาถา<br>
  ประพันธ์ต่อไปอีกว่า<br>
  สัตบุรุษทั้งหลายกล่าววาจาสุภาษิตว่าเป็นวาจาสูงสุด<br>
  บุคคลพึงกล่าววาจาที่เป็นธรรม<br>
  ไม่พึงกล่าววาจาที่ไม่เป็นธรรมเป็นที่สอง<br>
  บุคคลพึงกล่าววาจาอันเป็นที่รัก<br>
  ไม่พึงกล่าววาจาอันไม่เป็นที่รักเป็นที่สาม<br>
  บุคคลพึงกล่าววาจาจริง<br>
  ไม่พึงกล่าววาจาเท็จเป็นที่สี่<br>
  ครั้งนั้น ท่านพระวังคีสะลุกขึ้นจากอาสนะ ห่มผ้าเฉวียงบ่าข้างหนึ่ง ประนมมือ<br>
  ไปทางที่พระผู้มีพระภาคประทับอยู่ ได้กราบทูลพระผู้มีพระภาคดังนี้ว่า “ข้าแต่พระ<br>
  ผู้มีพระภาค เนื้อความนี้ย่อมปรากฏแก่ข้าพระองค์ ข้าแต่พระสุคต เนื้อความนี้<br>
  ย่อมปรากฏแก่ข้าพระองค์”<br>
  พระผู้มีพระภาคตรัสว่า “เนื้อความนั้นจงปรากฏแก่เธอเถิด วังคีสะ”<br>
  ครั้งนั้น ท่านพระวังคีสะได้ทูลสรรเสริญพระผู้มีพระภาค ด้วยคาถาทั้งหลาย<br>
  อันสมควร ณ ที่เฉพาะพระพักตร์ว่า<br>
  บุคคลพึงกล่าวแต่วาจา<br>
  ที่ไม่เป็นเหตุทำให้ตนเดือดร้อน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๐๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๖. สารีปุตตสูตร</p>
<p>
  และไม่เป็นเหตุเบียดเบียนชนอื่น<br>
  วาจานั้นแลเป็นสุภาษิต<br>
  บุคคลพึงกล่าวแต่วาจาอันเป็นที่รัก<br>
  ที่ชนทั้งหลายชื่นชอบ ไม่พึงพูดหยาบคายต่อชนเหล่าอื่น<br>
  พึงพูดแต่วาจาอันเป็นที่รัก<br>
  คำสัตย์แลเป็นวาจาไม่ตาย<br>
  ธรรมนี้เป็นของเก่า<br>
  สัตบุรุษทั้งหลายตั้งมั่นแล้วในคำสัตย์<br>
  ทั้งที่เป็นอรรถและเป็นธรรม<br>
  พระพุทธเจ้าตรัสพระวาจาใด อันเกษม<br>
  เพื่อบรรลุนิพพาน เพื่อทำที่สุดแห่งทุกข์<br>
  พระวาจานั้นแล สูงสุดกว่าวาจาทั้งหลาย๑</p>

<p class="nc">
  สุภาสิตสูตรที่ ๕ จบ<br>
<br>
๖. สารีปุตตสูตร<br>
  ว่าด้วยพระสารีบุตร</p>
<p>
  [๒๑๔] สมัยหนึ่ง ท่านพระสารีบุตรอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น ท่านพระสารีบุตรชี้แจงให้ภิกษุทั้งหลาย<br>
  เห็นชัด ชวนใจให้อยากรับเอาไปปฏิบัติ เร้าใจให้อาจหาญแกล้วกล้า ปลอบชโลมใจ<br>
  ให้สดชื่นร่าเริงด้วยธรรมีกถา ด้วยวาจาชาวเมือง ที่สละสลวย ไม่หยาบคาย ให้รู้<br>
  ความหมายได้ ส่วนภิกษุเหล่านั้นต่างก็ใส่ใจให้สำเร็จประโยชน์ น้อมนึกมาด้วย<br>
  ความเต็มใจ เงี่ยโสตสดับธรรมอยู่</p>
<p class="footer">เชิงอรรถ :<br>
  ๑ ดู ขุ.เถร. (แปล) ๒๖/๑๒๓๖-๑๒๓๙/๕๔๑<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๑๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๖. สารีปุตตสูตร</p>
<p>
  ครั้งนั้น ท่านพระวังคีสะได้มีความคิดดังนี้ว่า “ท่านพระสารีบุตรนี้ชี้แจงให้<br>
  ภิกษุทั้งหลายเห็นชัด ชวนใจให้อยากรับเอาไปปฏิบัติ เร้าใจให้อาจหาญแกล้วกล้า<br>
  ปลอบชโลมใจให้สดชื่นร่าเริงด้วยธรรมีกถา ด้วยวาจาชาวเมือง ที่สละสลวย ไม่หยาบคาย<br>
  ให้รู้ความหมายได้ ส่วนภิกษุเหล่านั้นต่างก็ใส่ใจให้สำเร็จประโยชน์ น้อมนึกมาด้วย<br>
  ความเต็มใจ เงี่ยโสตสดับธรรมอยู่ ทางที่ดีเราควรสรรเสริญท่านพระสารีบุตรด้วย<br>
  คาถาทั้งหลายอันสมควร ณ ที่เฉพาะหน้าเถิด”<br>
  ลำดับนั้น ท่านพระวังคีสะลุกขึ้นจากอาสนะ ห่มผ้าเฉวียงบ่า ประนมมือไป<br>
  ทางที่ท่านพระสารีบุตรอยู่ ได้กล่าวกับท่านพระสารีบุตรดังนี้ว่า “ท่านพระสารีบุตร<br>
  เนื้อความนี้ย่อมปรากฏแก่ข้าพเจ้า ท่านพระสารีบุตร เนื้อความนี้ย่อมปรากฏแก่<br>
  ข้าพเจ้า”<br>
  ท่านพระสารีบุตรกล่าวกับท่านพระวังคีสะว่า “เนื้อความนั้นจงปรากฏแก่ท่านเถิด<br>
  ท่านวังคีสะ”<br>
  ครั้งนั้น ท่านพระวังคีสะได้สรรเสริญท่านพระสารีบุตร ด้วยคาถาทั้งหลาย<br>
  อันสมควร ณ ที่เฉพาะหน้าว่า<br>
  ท่านพระสารีบุตร เป็นนักปราชญ์<br>
  มีปัญญาลึกซึ้ง ฉลาดในทางและมิใช่ทาง<br>
  มีปัญญามาก แสดงธรรมแก่ภิกษุทั้งหลาย<br>
  แสดงโดยย่อก็ได้ โดยพิสดารก็ได้<br>
  เสียงที่เปล่งออกไพเราะ เหมือนเสียงนกสาลิกา<br>
  ปฏิภาณก็ปรากฏ<br>
  เมื่อท่านแสดงธรรมนั้นอยู่<br>
  ภิกษุทั้งหลายฟังเสียงอันไพเราะ<br>
  ก็มีจิตร่าเริงเบิกบานด้วยเสียงที่น่ายินดี<br>
  น่าฟัง ไพเราะจับใจ จึงตั้งใจฟัง๑</p>
<p class="nc">
  สารีปุตตสูตรที่ ๖ จบ</p>
<p class="footer">เชิงอรรถ :<br>
  ๑ ดูเทียบ ขุ.เถร. (แปล) ๒๖/๑๒๔๐-๑๒๔๒/๕๔๑-๕๔๒<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๑๑ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๗. ปวารณาสูตร<br>
<br>
  ๗. ปวารณาสูตร<br>
  ว่าด้วยการปวารณา</p>
<p>
  [๒๑๕] สมัยหนึ่ง พระผู้มีพระภาคทรงประทับอยู่ ณ บุพพาราม ปราสาท<br>
  ของนางวิสาขามิคารมาตา เขตกรุงสาวัตถี พร้อมกับภิกษุสงฆ์หมู่ใหญ่ ประมาณ<br>
  ๕๐๐ รูป ล้วนแต่เป็นพระอรหันต์ สมัยนั้น พระผู้มีพระภาคทรงมีภิกษุสงฆ์<br>
  แวดล้อม ประทับนั่งในที่กลางแจ้ง เพื่อทรงปวารณาในวันอุโบสถ ๑๕ ค่ำ<br>
  ครั้งนั้น พระผู้มีพระภาคทรงตรวจดูภิกษุสงฆ์ผู้นั่งสงบเงียบ จึงรับสั่งเรียก<br>
  ภิกษุทั้งหลายมาตรัสว่า “ภิกษุทั้งหลาย บัดนี้ เราขอปวารณาต่อเธอทั้งหลาย<br>
  เธอทั้งหลายจะไม่ติเตียนกรรมอะไร ๆ อันเป็นไปทางกายหรือทางวาจาของเราบ้างหรือ”<br>
  เมื่อพระผู้มีพระภาคตรัสอย่างนี้แล้ว ท่านพระสารีบุตรลุกขึ้นจากอาสนะ<br>
  ห่มผ้าเฉวียงบ่า ประนมมือไปทางที่พระผู้มีพระภาคประทับอยู่ ได้กราบทูลพระผู้มี<br>
  พระภาคดังนี้ว่า “ข้าแต่พระองค์ผู้เจริญ ข้าพระองค์ทั้งหลายติเตียนกรรมอะไร ๆ<br>
  อันเป็นไปทางพระกายหรือทางพระวาจาของพระผู้มีพระภาคไม่ได้เลย เพราะว่า<br>
  พระผู้มีพระภาคทรงทำทางที่ยังไม่อุบัติให้อุบัติ ทรงทำทางที่ยังไม่เกิดให้เกิด
  ทรงบอก<br>
  ทางที่ยังไม่มีผู้บอก เป็นผู้ทรงรู้ทาง ทรงรู้แจ้งทาง ทรงฉลาดในทาง ข้าแต่พระองค์<br>
  ผู้เจริญ สาวกทั้งหลายในบัดนี้เป็นผู้เดินตามทาง บัดนี้ ข้าพระองค์ขอปวารณาต่อ<br>
  พระผู้มีพระภาค พระผู้มีพระภาคจะไม่ทรงติเตียนกรรมอะไร ๆ อันเป็นไปทางกาย<br>
  หรือทางวาจาของข้าพระองค์บ้างหรือ”<br>
  พระผู้มีพระภาคตรัสว่า “สารีบุตร เราติเตียนกรรมอะไร ๆ อันเป็นไปทางกาย<br>
  หรือทางวาจาของเธอไม่ได้เลย เธอเป็นบัณฑิต มีปัญญามาก มีปัญญากว้างขวาง<br>
  มีปัญญาร่าเริง มีปัญญาแล่นไป มีปัญญาเฉียบแหลม มีปัญญาชำแรกกิเลส๑ สารีบุตร</p>
<p class="footer">เชิงอรรถ :<br>
  ๑ คำว่า มีปัญญามาก มีปัญญากว้างขวาง มีปัญญาร่าเริง มีปัญญาแล่นไป มีปัญญาเฉียบแหลม
  มีปัญญา<br>
  ชำแรกกิเลส (ดูเทียบ ขุ.ป. ๓๑/๔-๗/๔๐๔-๔๑๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๑๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๗. ปวารณาสูตร</p>
<p>
  โอรสองค์ใหญ่ของพระเจ้าจักรพรรดิยังจักรอันพระราชบิดาทรงให้เป็นไปแล้วให้เป็น<br>
  ไปตามได้โดยชอบ ฉันใด เธอก็ฉันนั้นเหมือนกัน ยังธรรมจักรอันยอดเยี่ยม อันเรา<br>
  ให้เป็นไปแล้วให้เป็นไปตามได้โดยชอบแท้จริง”<br>
  ท่านพระสารีบุตรจึงกราบทูลอีกว่า “ข้าแต่พระองค์ผู้เจริญ หากว่าพระผู้มี<br>
  พระภาคไม่ทรงติเตียนกรรมอะไร ๆ อันเป็นไปทางกายหรือทางวาจาของข้าพระองค์<br>
  พระผู้มีพระภาคจะไม่ทรงติเตียนกรรมอะไร ๆ อันเป็นไปทางกายหรือทางวาจาของ<br>
  ภิกษุ ๕๐๐ รูปเหล่านี้บ้างหรือ”<br>
  พระผู้มีพระภาคตรัสว่า “สารีบุตร เราไม่ติเตียนกรรมอะไร ๆ อันเป็นไปทาง<br>
  กายหรือทางวาจาของภิกษุ ๕๐๐ รูปแม้เหล่านี้ เพราะบรรดาภิกษุ ๕๐๐ รูปเหล่านี้<br>
  ภิกษุ ๖๐ รูปเป็นผู้ได้วิชชา ๓ อีก ๖๐ รูปได้อภิญญา ๖ อีก ๖๐ รูปได้อุภโตภาค-<br>
  วิมุตติ๑ ส่วนที่เหลือเป็นผู้ได้ปัญญาวิมุตติ”<br>
  ครั้งนั้น ท่านพระวังคีสะลุกขึ้นจากอาสนะ ห่มผ้าเฉวียงบ่า ประนมมือไปทาง<br>
  ที่พระผู้มีพระภาคประทับอยู่ ได้กราบทูลพระผู้มีพระภาคดังนี้ว่า “ข้าแต่พระผู้มี<br>
  พระภาค เนื้อความนี้ย่อมปรากฏแก่ข้าพระองค์ ข้าแต่พระสุคต เนื้อความนี้ย่อม<br>
  ปรากฏแก่ข้าพระองค์”<br>
  พระผู้มีพระภาคตรัสว่า “เนื้อความนั้นจงปรากฏแก่เธอเถิด วังคีสะ”<br>
  ครั้งนั้น ท่านพระวังคีสะได้ทูลสรรเสริญพระผู้มีพระภาค ด้วยคาถาทั้งหลาย<br>
  อันสมควร ณ ที่เฉพาะพระพักตร์ว่า<br>
  ในวัน ๑๕ ค่ำซึ่งเป็นวันวิสุทธิปวารณา<br>
  วันนี้ มีภิกษุ ๕๐๐ รูปมาประชุมกัน<br>
  ล้วนเป็นผู้ตัดกิเลสเครื่องผูกคือสังโยชน์ได้ขาด</p>
<p class="footer">เชิงอรรถ :<br>
  ๑ อุภโตภาควิมุตติ หมายถึงพ้นจากส่วนทั้ง ๒ คือ (๑) พ้นจากรูปกายด้วยอรูปาวจรสมาบัติ
  (๒) พ้นจาก<br>
  นามกายด้วยมรรคอันเลิศ (สํ.ส.อ. ๑/๒๑๕/๒๖๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๑๓ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๘. ปโรสหัสสสูตร</p>
<p>
  ไม่มีทุกข์ สิ้นภพสิ้นชาติแล้ว<br>
  เป็นผู้แสวงหาคุณธรรมอันประเสริฐ<br>
  พระเจ้าจักรพรรดิมีหมู่อำมาตย์แวดล้อม<br>
  เสด็จประพาสแผ่นดินอันไพศาล<br>
  มีมหาสมุทรสาครเป็นขอบเขตนี้ ฉันใด<br>
  สาวกทั้งหลายมีวิชชา ๓ ละมัจจุได้แล้ว<br>
  พากันแวดล้อมพระผู้มีพระภาคผู้ทรงชนะสงคราม<br>
  ทรงนำหมู่ เป็นผู้ยอดเยี่ยม ก็ฉันนั้น<br>
  สาวกทั้งปวงล้วนเป็นบุตรของพระผู้มีพระภาค<br>
  ในสาวกนี้ไม่มีความว่างเปล่า(จากคุณธรรม)เลย<br>
  ข้าพระองค์พึงถวายอภิวาทพระองค์<br>
  ผู้เป็นเผ่าพันธุ์แห่งดวงอาทิตย์<br>
  ซึ่งทรงทำลายลูกศรคือตัณหาได้แล้ว๑</p>

<p class="nc">
  ปวารณาสูตรที่ ๗ จบ<br>
<br>
๘. ปโรสหัสสสูตร<br>
  ว่าด้วยภิกษุกว่า ๑,๐๐๐ รูป</p>
<p>
  [๒๑๖] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี พร้อมกับภิกษุสงฆ์หมู่ใหญ่ ๑,๒๕๐ รูป<br>
  สมัยนั้น พระผู้มีพระภาคทรงชี้แจงให้ภิกษุทั้งหลายเห็นชัด ชวนใจให้อยากรับเอาไป<br>
  ปฏิบัติ เร้าใจให้อาจหาญแกล้วกล้า ปลอบชโลมใจให้สดชื่นร่าเริงด้วยธรรมีกถา<br>
  อันประกอบด้วยนิพพาน ส่วนภิกษุเหล่านั้นต่างก็ใส่ใจให้สำเร็จประโยชน์ น้อมนึก<br>
  มาด้วยความเต็มใจ เงี่ยโสตสดับธรรมอยู่</p>
<p class="footer">เชิงอรรถ :<br>
  ๑ ดู ขุ.เถร. (แปล) ๒๖/๑๒๔๓-๑๒๔๕/๕๓๒<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๑๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๘. ปโรสหัสสสูตร</p>
<p>
  ครั้งนั้น ท่านพระวังคีสะได้มีความคิดดังนี้ว่า “พระผู้มีพระภาคนี้ทรงชี้แจงให้<br>
  ภิกษุทั้งหลายเห็นชัด ชวนใจให้อยากรับเอาไปปฏิบัติ เร้าใจให้อาจหาญแกล้วกล้า<br>
  ปลอบชโลมใจให้สดชื่นร่าเริงด้วยธรรมีกถาอันประกอบด้วยนิพพาน ส่วนภิกษุเหล่านั้น<br>
  ต่างก็ใส่ใจให้สำเร็จประโยชน์ น้อมนึกมาด้วยความเต็มใจ เงี่ยโสตสดับธรรมอยู่<br>
  ทางที่ดีเราควรจะสรรเสริญพระผู้มีพระภาค ด้วยคาถาทั้งหลายอันสมควร ณ ที่เฉพาะ<br>
  พระพักตร์เถิด”<br>
  ครั้งนั้น ท่านพระวังคีสะลุกขึ้นจากอาสนะ ห่มผ้าเฉวียงบ่า ประนมมือไปทาง<br>
  ที่พระผู้มีพระภาคประทับอยู่ ได้กราบทูลพระผู้มีพระภาคดังนี้ว่า “ข้าแต่พระผู้มี<br>
  พระภาค เนื้อความนี้ย่อมปรากฏแก่ข้าพระองค์ ข้าแต่พระสุคต เนื้อความนี้ย่อม<br>
  ปรากฏแก่ข้าพระองค์”<br>
  พระผู้มีพระภาคตรัสว่า “เนื้อความนั้นจงปรากฏแก่เธอเถิด วังคีสะ”<br>
  ครั้งนั้น ท่านพระวังคีสะได้ทูลสรรเสริญพระผู้มีพระภาค ด้วยคาถาทั้งหลาย<br>
  อันสมควร ณ ที่เฉพาะพระพักตร์ว่า<br>
  ภิกษุกว่า ๑,๐๐๐ รูป เข้าไปเฝ้าพระสุคต<br>
  ผู้ทรงแสดงพระธรรมอันปราศจากธุลี<br>
  คือนิพพานอันไม่มีภัยแต่ที่ไหน<br>
  ภิกษุทั้งหลายฟังธรรมอันปราศจากมลทิน<br>
  ซึ่งพระสัมมาสัมพุทธเจ้าทรงแสดงแล้ว<br>
  พระสัมมาสัมพุทธเจ้าผู้มีหมู่ภิกษุแวดล้อมทรงงดงามจริง<br>
  พระผู้มีพระภาคทรงพระนามว่านาคะ<br>
  เป็นพระฤๅษีผู้สูงสุดกว่าฤๅษีทั้งหลาย<br>
  ทรงโปรยฝนอมตธรรม ให้ตกรดพระสาวกทั้งหลาย<br>
  ข้าแต่พระมหาวีระเจ้า วังคีสะสาวกของพระองค์<br>
  ประสงค์จะเฝ้าพระศาสดาจึงออกจากที่พักกลางวัน<br>
  มาถวายบังคมพระยุคลบาทของพระองค์๑</p>
<p class="footer">เชิงอรรถ :<br>
  ๑ ดู ขุ.เถร. (แปล) ๒๖/๑๒๔๗-๑๒๕๐/๕๔๒<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๑๕ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๘. ปโรสหัสสสูตร</p>
<p>
  พระผู้มีพระภาคตรัสถามว่า “วังคีสะ คาถาเหล่านี้เธอตรึกตรองไว้ก่อนแล้ว<br>
  หรือปรากฏแก่เธอโดยฉับพลันทันที”<br>
  ท่านพระวังคีสะทูลตอบว่า “ข้าแต่พระองค์ผู้เจริญ คาถาเหล่านี้ข้าพระองค์<br>
  มิได้ตรึกตรองไว้ก่อนเลย แต่ปรากฏแก่ข้าพระองค์โดยฉับพลันทันที”<br>
  พระผู้มีพระภาคตรัสว่า “วังคีสะ ขอให้คาถาที่เธอไม่ได้ตรึกตรองไว้ก่อนเหล่านี้<br>
  จงปรากฏแก่เธอยิ่ง ๆ ขึ้นไปเถิด”<br>
  ท่านพระวังคีสะทูลรับสนองพระดำรัสแล้ว ได้ทูลสรรเสริญพระผู้มีพระภาคด้วย<br>
  คาถาทั้งหลาย ซึ่งตนไม่ได้ตรึกตรองไว้ก่อน ยิ่งขึ้นไปอีกว่า<br>
  พระสัมมาสัมพุทธเจ้าทรงครอบงำทางเป็นที่เกิดขึ้นแห่งมาร<br>
  ทรงทำลายกิเลสเครื่องตรึงใจดุจตะปู<br>
  ท่านทั้งหลายจงดูพระสัมมาสัมพุทธเจ้า<br>
  ผู้ทรงทำการปลดเปลื้องกิเลสเป็นเครื่องผูก<br>
  ผู้อันตัณหา มานะและทิฏฐิอิงอาศัยไม่ได้<br>
  ผู้ทรงจำแนกธรรมเป็นส่วน ๆ ได้นั้น<br>
  ความจริง พระสัมมาสัมพุทธเจ้า<br>
  ได้ตรัสทางไว้หลายอย่างเพื่อถอนโอฆกิเลส<br>
  หากพระสัมมาสัมพุทธเจ้าตรัสทางอมตะนั้นไว้แล้ว<br>
  ภิกษุทั้งหลายผู้เห็นธรรม ก็ตั้งมั่นไม่หวั่นไหว<br>
  พระสัมมาสัมพุทธเจ้าผู้ทำแสงสว่างให้เกิด ทรงรู้แจ่มแจ้ง<br>
  ได้เห็นนิพพานเป็นเหตุล่วงพ้นวิญญาณฐิติได้ทั้งหมด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๑๖ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๙. โกณฑัญญสูตร</p>
<p>
  ครั้นทรงรู้และทำให้แจ้งจึงได้แสดงธรรมอันเลิศ<br>
  แก่ภิกษุผู้เดินทางไกล ๑๐ รูป<br>
  เมื่อพระสัมมาสัมพุทธเจ้า ทรงแสดงธรรมไว้ดีอย่างนี้<br>
  ท่านผู้รู้แจ้งธรรมทั้งหลายจะมีความประมาทได้อย่างไร<br>
  เพราะเหตุนั้นแล ภิกษุผู้ไม่ประมาทในคำสอนของพระผู้มีพระภาค<br>
  พระองค์นั้น พึงตั้งใจศึกษาทุกเมื่อ๑</p>

<p class="nc">
  ปโรสหัสสสูตรที่ ๘ จบ<br>
<br>
๙. โกณฑัญญสูตร<br>
  ว่าด้วยพระอัญญาโกณฑัญญะ</p>
<p>
  [๒๑๗] สมัยหนึ่ง พระผู้มีพระภาคประทับอยู่ ณ พระเวฬุวัน สถานที่ให้<br>
  เหยื่อกระแต เขตกรุงราชคฤห์ ครั้งนั้น ท่านพระอัญญาโกณฑัญญะได้เข้าไปเฝ้า<br>
  พระผู้มีพระภาคถึงที่ประทับ ซึ่งท่านไม่ได้เข้าเฝ้านานแล้ว ได้หมอบลงแทบพระยุคลบาท<br>
  ของพระผู้มีพระภาคด้วยเศียรเกล้า จุมพิตพระยุคลบาทของพระผู้มีพระภาคแล้ว<br>
  นวดเฟ้นด้วยมือทั้งสองและประกาศชื่อว่า “ข้าแต่พระผู้มีพระภาค ข้าพระองค์ชื่อว่า<br>
  โกณฑัญญะ ข้าแต่พระสุคต ข้าพระองค์ชื่อว่าโกณฑัญญะ พระพุทธเจ้าข้า”<br>
  ครั้งนั้น ท่านพระวังคีสะได้มีความคิดดังนี้ว่า “ท่านพระอัญญาโกณฑัญญะนี้<br>
  นาน ๆ จึงจะได้เข้าเฝ้าพระผู้มีพระภาค ได้หมอบลงแทบพระยุคลบาทของพระผู้มี<br>
  พระภาคด้วยเศียรเกล้า จุมพิตพระยุคลบาทแล้ว นวดเฟ้นด้วยมือทั้งสองและประกาศ<br>
  ชื่อว่า ‘ข้าแต่พระผู้มีพระภาค ข้าพระองค์ชื่อว่าโกณฑัญญะ ข้าแต่พระสุคต<br>
  ข้าพระองค์ชื่อว่าโกณฑัญญะ’ ทางที่ดีเราควรสรรเสริญท่านพระอัญญาโกณฑัญญะ<br>
  ด้วยคาถาทั้งหลายอันสมควร ณ ที่เฉพาะพระพักตร์ของพระผู้มีพระภาคเถิด”</p>
<p class="footer">เชิงอรรถ :<br>
  ๑ ดู ขุ.เถร. (แปล) ๒๖/๑๒๕๑-๑๒๕๔/๕๔๒<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๑๗ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๑๐. โมคคัลลานสูตร</p>
<p>
  ครั้งนั้น ท่านพระวังคีสะลุกขึ้นจากอาสนะ ประนมมือไปทางที่พระผู้มีพระภาค<br>
  ประทับอยู่ ได้กราบทูลพระผู้มีพระภาคดังนี้ว่า “ข้าแต่พระผู้มีพระภาค เนื้อความนี้<br>
  ย่อมปรากฏแก่ข้าพระองค์ ข้าแต่พระสุคต เนื้อความนี้ย่อมปรากฏแก่ข้าพระองค์”<br>
  พระผู้มีพระภาคตรัสว่า “เนื้อความนั้นจงปรากฏแก่เธอเถิด วังคีสะ”<br>
  ครั้งนั้น ท่านพระวังคีสะได้สรรเสริญท่านพระอัญญาโกณฑัญญะ ด้วยคาถา<br>
  ทั้งหลายอันสมควร ณ ที่เฉพาะพระพักตร์พระผู้มีพระภาคว่า<br>
  ท่านพระอัญญาโกณฑัญญเถระ ผู้ตรัสรู้ตามพระพุทธเจ้า<br>
  ได้มีความบากบั่นอย่างแรงกล้า<br>
  ได้วิเวกซึ่งเป็นธรรมเครื่องอยู่เป็นสุขเป็นประจำ<br>
  เป็นผู้ไม่ประมาท ศึกษาอยู่ ได้บรรลุสิ่งที่พระสาวก<br>
  ผู้ทำตามคำสอนของพระศาสดาจะพึงบรรลุได้ทุกรูป<br>
  ท่านพระอัญญาโกณฑัญญเถระมีอานุภาพมาก<br>
  ได้บรรลุวิชชา ๓ ฉลาดในเจโตปริยญาณ<br>
  เป็นพุทธทายาท ถวายอภิวาทพระยุคลบาทของพระศาสดาอยู่๑</p>

<p class="nc">
  โกณฑัญญสูตรที่ ๙ จบ<br>
<br>
๑๐. โมคคัลลานสูตร<br>
  ว่าด้วยพระโมคคัลลานะ</p>
<p>
  [๒๑๘] สมัยหนึ่ง พระผู้มีพระภาคประทับอยู่ ณ วิหารกาฬศิลา ข้างภูเขา<br>
  อิสิคิลิ เขตกรุงราชคฤห์ พร้อมด้วยภิกษุสงฆ์หมู่ใหญ่ประมาณ ๕๐๐ รูป ล้วนแต่<br>
  เป็นพระอรหันต์ ได้ยินว่า ท่านพระมหาโมคคัลลานะใช้จิตของท่านตามพิจารณาจิต<br>
  ของภิกษุเหล่านั้นที่หลุดพ้น ไม่มีอุปธิ<br>
  ครั้งนั้น ท่านพระวังคีสะได้มีความคิดดังนี้ว่า “พระผู้มีพระภาคนี้ประทับอยู่<br>
  ณ วิหารกาฬศิลา ข้างภูเขาอิสิคิลิ เขตกรุงราชคฤห์ พร้อมด้วยภิกษุสงฆ์หมู่ใหญ่</p>
<p class="footer">เชิงอรรถ :<br>
  ๑ ดู ขุ.เถร. (แปล) ๒๖/๑๒๕๕-๑๒๕๗/๕๔๔<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๑๘ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๑๐. โมคคัลลานสูตร</p>
<p>
  ประมาณ ๕๐๐ รูป ล้วนแต่เป็นพระอรหันต์ ท่านพระมหาโมคคัลลานะใช้จิตของ<br>
  ท่านตามพิจารณาจิตของภิกษุเหล่านั้นที่หลุดพ้น ไม่มีอุปธิ ทางที่ดีเราควรสรรเสริญ<br>
  ท่านพระมหาโมคคัลลานะ ด้วยคาถาทั้งหลายอันสมควร ณ ที่เฉพาะพระพักตร์ของ<br>
  พระผู้มีพระภาคเถิด”<br>
  ครั้งนั้น ท่านพระวังคีสะลุกขึ้นจากอาสนะ ห่มผ้าเฉวียงบ่าข้างหนึ่ง ประนมมือ<br>
  ไปทางที่พระผู้มีพระภาคประทับอยู่ ได้กราบทูลพระผู้มีพระภาคดังนี้ว่า “ข้าแต่พระ<br>
  ผู้มีพระภาค เนื้อความนี้ย่อมปรากฏแก่ข้าพระองค์ ข้าแต่พระสุคต เนื้อความนี้ย่อม<br>
  ปรากฏแก่ข้าพระองค์”<br>
  พระผู้มีพระภาคตรัสว่า “เนื้อความนั้นจงปรากฏแก่เธอเถิด วังคีสะ”<br>
  ครั้งนั้น ท่านพระวังคีสะได้สรรเสริญท่านพระมหาโมคคัลลานะ ด้วยคาถา<br>
  ทั้งหลายอันสมควร ณ ที่เฉพาะพระพักตร์ของพระผู้มีพระภาคว่า<br>
  พระสาวกทั้งหลายผู้บรรลุวิชชา ๓ ละมัจจุได้<br>
  พากันแวดล้อมพระมหามุนีผู้ถึงฝั่งแห่งทุกข์<br>
  ประทับนั่งที่ข้างภูเขา<br>
  ท่านพระมหาโมคคัลลานะผู้มีฤทธิ์มาก<br>
  ใช้จิตพิจารณากำหนดรู้จิตของพระขีณาสพเหล่านั้น<br>
  ที่หลุดพ้น ไม่มีอุปธิได้<br>
  พระขีณาสพเหล่านั้นพากันแวดล้อมพระมหามุนีโคดม<br>
  ผู้ทรงสมบูรณ์ด้วยสมบัติทุกประการ<br>
  ทรงถึงฝั่งแห่งทุกข์ เพียบพร้อมด้วยพระคุณมากอย่าง๑</p>
<p class="nc">
  โมคคัลลานสูตรที่ ๑๐ จบ</p>
<p class="footer">เชิงอรรถ :<br>
  ๑ ดู ขุ.เถร. (แปล) ๒๖/๑๒๕๘-๑๒๖๐/๕๔๔<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๑๙ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๑๑. คัคคราสูตร<br>
<br>
  ๑๑. คัคคราสูตร<br>
  ว่าด้วยเรื่องเกิดขึ้นที่สระโบกขรณีชื่อคัคครา</p>
<p>
  [๒๑๙] สมัยหนึ่ง พระผู้มีพระภาคประทับอยู่ที่ฝั่งสระโบกขรณี ชื่อคัคครา<br>
  เขตกรุงจัมปา พร้อมด้วยภิกษุสงฆ์หมู่ใหญ่ประมาณ ๕๐๐ รูป อุบาสกประมาณ<br>
  ๗๐๐ คน อุบาสิกาประมาณ ๗๐๐ คน และเทวดาหลายพันองค์ ได้ยินว่า<br>
  พระผู้มีพระภาคมีพระวรรณะและมีพระยศรุ่งเรืองกว่าภิกษุ อุบาสก อุบาสิกา และ<br>
  เทวดาเหล่านั้นทั้งหมด<br>
  ครั้งนั้น ท่านพระวังคีสะได้มีความคิดดังนี้ว่า “พระผู้มีพระภาคนี้ประทับอยู่ที่<br>
  ฝั่งสระโบกขรณี ชื่อคัคครา เขตกรุงจัมปา พร้อมด้วยภิกษุสงฆ์หมู่ใหญ่ประมาณ ๕๐๐
  รูป<br>
  อุบาสกประมาณ ๗๐๐ คน อุบาสิกาประมาณ ๗๐๐ คน และเทวดาหลายพันองค์<br>
  ได้ยินว่า พระผู้มีพระภาคมีพระวรรณะและมีพระยศรุ่งเรืองกว่าภิกษุ อุบาสก<br>
  อุบาสิกาและเทวดาเหล่านั้นทั้งหมด ทางที่ดีเราควรสรรเสริญพระผู้มีพระภาค<br>
  ด้วยคาถาทั้งหลายอันสมควร ณ ที่เฉพาะพระพักตร์เถิด”<br>
  ครั้งนั้น ท่านพระวังคีสะลุกขึ้นจากอาสนะ ห่มผ้าเฉวียงบ่าข้างหนึ่ง ประนมมือ<br>
  ไปทางที่พระผู้มีพระภาคประทับอยู่ ได้กราบทูลพระผู้มีพระภาคดังนี้ว่า “ข้าแต่<br>
  พระผู้มีพระภาค เนื้อความนี้ย่อมปรากฏแก่ข้าพระองค์ ข้าแต่พระสุคต เนื้อความนี้<br>
  ย่อมปรากฏแก่ข้าพระองค์”<br>
  พระผู้มีพระภาคตรัสว่า “เนื้อความนั้นจงปรากฏแก่เธอเถิด วังคีสะ”<br>
  ครั้งนั้น ท่านพระวังคีสะได้ทูลสรรเสริญพระผู้มีพระภาค ด้วยคาถาอันสมควร <br>
  ณ ที่เฉพาะพระพักตร์ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๒๐ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] ๑๒. วังคีสสูตร</p>
<p>
  ข้าแต่พระมหามุนีอังคีรส<br>
  พระองค์ไพโรจน์ล่วงโลกทั้งหมดด้วยพระยศ<br>
  เหมือนดวงจันทร์และดวงอาทิตย์ที่ปราศจากมลทิน<br>
  สว่างจ้าอยู่บนท้องฟ้าที่ปราศจากเมฆหมอก๑</p>

<p class="nc">
  คัคคราสูตรที่ ๑๑ จบ<br>
<br>
๑๒. วังคีสสูตร<br>
  ว่าด้วยพระวังคีสะ</p>
<p>
  [๒๒๐] สมัยหนึ่ง ท่านพระวังคีสะอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น ท่านพระวังคีสะบรรลุอรหัตแล้วไม่นาน<br>
  เสวยวิมุตติสุขอยู่ ได้กล่าวคาถาเหล่านี้ในเวลานั้นว่า<br>
  ในกาลก่อน เราเป็นผู้มัวเมากาพย์กลอน<br>
  ได้เที่ยวไปแล้วทุกบ้านทุกเมือง<br>
  ต่อมา เราได้เห็นพระสัมมาสัมพุทธเจ้า<br>
  ศรัทธาก็เกิดขึ้นแก่เรา<br>
  พระสัมมาสัมพุทธเจ้าพระองค์นั้น<br>
  ได้ทรงแสดงธรรม คือ ขันธ์ อายตนะ ธาตุ แก่เรา<br>
  เราได้ฟังพระธรรมของพระองค์แล้วจึงบวช<br>
  พระมุนีได้ตรัสรู้พระโพธิญาณ<br>
  เพื่อประโยชน์แก่ชนเป็นอันมาก<br>
  แก่ภิกษุและภิกษุณีทั้งหลายผู้ได้บรรลุ ได้เห็นนิยามธรรม๒</p>
<p class="footer">เชิงอรรถ :<br>
  ๑ ดู ขุ.เถร. (แปล) ๒๖/๑๒๑๘-๑๒๒๒/๔๒๒<br>
  ๒ นิยามธรรม หมายถึงมรรคและผล (สํ.ฏีกา ๑/๒๒๐/๓๑๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๒๑ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๘. วังคีสสังยุต] รวมพระสูตรที่มีในสังยุต</p>
<p>
  การมาในสำนักของพระพุทธเจ้าของเราเป็นการมาดีแล้ว<br>
  วิชชา ๓ อันเราได้บรรลุแล้วโดยลำดับ<br>
  คำสอนของพระพุทธเจ้าเราได้ทำแล้ว<br>
  เรารู้ขันธสันดานอันเราเคยอยู่ในกาลก่อน<br>
  ทิพพจักขุญาณ เราทำให้หมดจดแล้ว<br>
  เราเป็นผู้สำเร็จวิชชา ๓ บรรลุอิทธิวิธิญาณ ฉลาดในเจโตปริยญาณ</p>

<p class="nc">
  วังคีสสูตรที่ ๑๒ จบ<br>
  วังคีสสังยุต จบบริบูรณ์<br>
<br>
รวมพระสูตรที่มีในสังยุตนี้ คือ<br>
  <br>
   ๑. นิกขันตสูตร   ๒. อรติสูตร<br>
   ๓. เปสลาติมัญญนาสูตร  ๔. อานันทสูตร<br>
   ๕. สุภาสิตสูตร  ๖. สารีปุตตสูตร<br>
   ๗. ปวารณาสูตร  ๘. ปโรสหัสสสูตร<br>
   ๙. โกณฑัญญสูตร ๑๐. โมคคัลลานสูตร<br>
  ๑๑. คัคคราสูตร ๑๒. วังคีสสูตร</p>
<p class="footer">
  {ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๒๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๑. วิเวกสูตร<br>
<br>
  ๙. วนสังยุต<br>
  ๑. วิเวกสูตร<br>
  ว่าด้วยความสงัด</p>
<p>
  [๒๒๑] ข้าพเจ้าได้สดับมาอย่างนี้<br>
  สมัยหนึ่ง ภิกษุรูปหนึ่งอยู่ ณ ราวป่าแห่งหนึ่ง แคว้นโกศล สมัยนั้น ภิกษุ<br>
  นั้นพักผ่อนอยู่ในที่พักกลางวัน ตรึกถึงอกุศลวิตกอันเลวทราม ซึ่งอิงอาศัยการ<br>
  ครองเรือน<br>
  ครั้งนั้น เทวดาผู้สิงสถิตอยู่ในราวป่านั้น มีความอนุเคราะห์หวังดีต่อภิกษุนั้น<br>
  ประสงค์จะให้เธอสลดใจ จึงเข้าไปหาภิกษุนั้นถึงที่อยู่แล้วกล่าวกับภิกษุนั้นด้วยคาถาว่า<br>
  ท่านต้องการความสงัดจึงเข้าป่า<br>
  ส่วนใจของท่านกลับพล่านไปภายนอก<br>
  ท่านป็นคน จงกำจัดความพอใจในคน<br>
  แต่นั้นท่านปราศจากความกำหนัดแล้ว จักมีความสุข<br>
  ท่านมีสติ ทำไมไม่ละความยินดีเล่า<br>
  เราเตือนให้ท่านระลึกถึงธรรมของสัตบุรุษ<br>
  เพราะธุลีคือกิเลสประดุจบาดาลข้ามได้ยาก<br>
  ความกำหนัดในกามอย่าได้ครอบงำท่านเลย<br>
  นกที่เปื้อนฝุ่น ย่อมสลัดละอองธุลีที่แปดเปื้อนให้ตกไป ฉันใด<br>
  ภิกษุผู้มีความเพียร มีสติ ย่อมสลัดละอองธุลีคือกิเลส<br>
  ที่แปดเปื้อนให้ตกไป ฉันนั้น<br>
  ลำดับนั้น ภิกษุนั้นถูกเทวดานั้นทำให้สลดใจ เกิดความสลดใจแล้ว</p>
<p class="nc">
  วิเวกสูตรที่ ๑ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๒๓ }</p>
<hr>
<p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๒. อุปัฏฐานสูตร<br>
<br>
  ๒. อุปัฏฐานสูตร<br>
  ว่าด้วยเทวดาเตือนภิกษุผู้เข้าพักผ่อนในที่พักกลางวัน</p>
<p>
  [๒๒๒] สมัยหนึ่ง ภิกษุรูปหนึ่งอยู่ ณ ราวป่าแห่งหนึ่ง แคว้นโกศล<br>
  สมัยนั้นภิกษุนั้นนอนหลับในที่พักกลางวัน<br>
  ครั้งนั้น เทวดาผู้สิงสถิตอยู่ในราวป่านั้น มีความอนุเคราะห์หวังดีต่อภิกษุ<br>
  นั้นประสงค์จะให้เธอสลดใจ จึงเข้าไปหาภิกษุนั้นถึงที่อยู่แล้วได้กล่าวกับภิกษุนั้นด้วย<br>
  คาถาว่า<br>
  ท่านจงลุกขึ้นเถิดภิกษุ จะนอนทำไม<br>
  มีประโยชน์อะไรด้วยความหลับ<br>
  ท่านเร่าร้อนเพราะกิเลส ถูกลูกศรเสียบแทงดิ้นรนอยู่<br>
  มัวหลับอยู่ทำไม<br>
  ท่านออกบวชด้วยศรัทธาใด<br>
  จงเพิ่มพูนศรัทธานั้นเถิด<br>
  อย่าตกไปสู่อำนาจแห่งความหลับเลย<br>
  ภิกษุนั้นกล่าวคาถาเหล่านี้ว่า<br>
  คนเขลาหมกมุ่นอยู่ในกามารมณ์เหล่าใด<br>
  กามารมณ์เหล่านั้นไม่เที่ยง ไม่ยั่งยืน<br>
  ความหลับจะพึงแผดเผาบรรพชิตผู้พ้นแล้ว<br>
  ผู้ไม่เกี่ยวข้องในกามารมณ์ซึ่งจะยังสัตว์ให้ติดอยู่ ได้อย่างไร<br>
  เพราะกำจัดฉันทราคะได้ และเพราะก้าวล่วงอวิชชาได้<br>
  ญาณนั้นจึงบริสุทธิ์อย่างยิ่ง<br>
  ความหลับจะแผดเผาบรรพชิต ได้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๒๔ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๓. กัสสปโคตตสูตร</p>
<p>
  ความหลับจะพึงแผดเผาบรรพชิตผู้ไม่มีความเศร้าโศก<br>
  ไม่มีความคับแค้นใจ เพราะทำลายอวิชชาได้ด้วยวิชชา<br>
  และเพราะสิ้นอาสวะแล้ว ได้อย่างไร<br>
  ความหลับจะพึงแผดเผาบรรพชิต<br>
  ผู้ปรารภความเพียร อุทิศกายและใจอยู่<br>
  มีความเพียรมั่นคงเป็นนิตย์ ผู้หวังนิพพานอยู่ ได้อย่างไร</p>

<p class="nc">
  อุปัฏฐานสูตรที่ ๒ จบ<br>
<br>
๓. กัสสปโคตตสูตร<br>
  ว่าด้วยพระกัสสปโคตร</p>
<p>
  [๒๒๓] สมัยหนึ่ง ท่านพระกัสสปโคตรอยู่ ณ ราวป่าแห่งหนึ่ง แคว้นโกศล<br>
  สมัยนั้น ท่านพักผ่อนอยู่ในที่พักกลางวัน ได้กล่าวสอนนายพรานเนื้อคนหนึ่ง<br>
  ครั้งนั้น เทวดาผู้สิงสถิตอยู่ในราวป่านั้น มีความอนุเคราะห์หวังดีต่อท่านพระกัสสปโคตร<br>
  ประสงค์จะให้ท่านสลดใจ จึงเข้าไปหาแล้วได้กล่าวกับท่านพระกัสสปโคตรด้วยคาถาว่า<br>
  ภิกษุผู้กล่าวสอนนายพรานเนื้อ<br>
  ซึ่งเที่ยวไปตามซอกเขา ผู้มีปัญญาน้อย<br>
  ไม่รู้เหตุผล ในเวลาไม่ควร<br>
  ย่อมปรากฏแก่เราประดุจคนเขลา<br>
  เขาเป็นคนโง่ ถึงฟังธรรมอยู่ก็ไม่เข้าใจเนื้อความนั้น<br>
  ถึงมีประทีปสว่างอยู่ก็ไม่เห็น<br>
  เมื่อท่านกล่าวธรรมอยู่ ย่อมไม่รู้เนื้อความ<br>
  ข้าแต่ท่านกัสสปะ ถึงแม้ท่านถือประทีปอันสว่างตั้ง ๑๐ ดวง<br>
  เขาก็จักไม่เห็นรูป เพราะเขาไม่มีจักษุ<br>
  ลำดับนั้น ท่านพระกัสสปโคตรถูกเทวดานั้นทำให้สลดใจ เกิดความสลดใจแล้ว</p>
<p class="nc">
  กัสสปโคตตสูตรที่ ๓ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๒๕ }</p>
<hr>
<p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๔. สัมพหุลสูตร<br>
<br>
  ๔. สัมพหุลสูตร<br>
  ว่าด้วยภิกษุหลายรูป</p>
<p>
  [๒๒๔] สมัยหนึ่ง ภิกษุหลายรูปอยู่ ณ ราวป่าแห่งหนึ่ง แคว้นโกศล ครั้งนั้น<br>
  ภิกษุเหล่านั้นอยู่จำพรรษาถ้วนไตรมาสแล้ว ก็หลีกไปสู่ที่จาริก ครั้งนั้น เทวดาผู้สิง<br>
  สถิตอยู่ในราวป่านั้น เมื่อไม่เห็นภิกษุเหล่านั้นก็คร่ำครวญถึง ได้กล่าวคาถานี้ใน<br>
  เวลานั้นว่า<br>
  ความเยื่อใยย่อมปรากฏเหมือนความไม่ยินดี<br>
  เพราะเห็นอาสนะมากมายเงียบสงัด<br>
  สาวกของพระสมณโคดมเหล่านั้น<br>
  ผู้มีถ้อยคำไพเราะ เป็นพหูสูต ไปที่ไหนกัน<br>
  เมื่อเทวดานั้นกล่าวอย่างนี้แล้ว เทวดาอีกองค์หนึ่งได้กล่าวกับเทวดานั้นด้วย<br>
  คาถาว่า<br>
  ภิกษุทั้งหลายไม่ติดในที่อยู่<br>
  เที่ยวไปเป็นหมู่ เหมือนฝูงวานร<br>
  ไปสู่แคว้นมคธและแคว้นโกศล<br>
  บางพวกก็ไปสู่แคว้นวัชชี</p>
<p class="nc">
  สัมพหุลสูตรที่ ๔ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๒๖ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๖. อนุรุทธสูตร<br>
<br>
  ๕. อานันทสูตร<br>
  ว่าด้วยพระอานนท์</p>
<p>
  [๒๒๕] สมัยหนึ่ง ท่านพระอานนท์อยู่ ณ ราวป่าแห่งหนึ่ง แคว้นโกศล<br>
  สมัยนั้น ท่านพระอานนท์อยู่รับแขกฝ่ายคฤหัสถ์มากเกินเวลา ครั้งนั้น เทวดาผู้สิง<br>
  สถิตอยู่ในราวป่านั้น มีความอนุเคราะห์หวังดีต่อท่านพระอานนท์ ประสงค์จะให้<br>
  ท่านสลดใจ จึงเข้าไปหาท่านถึงที่อยู่แล้วได้กล่าวกับท่านพระอานนท์ด้วยคาถาว่า<br>
  ท่านพระอานนท์โคตมโคตร<br>
  ท่านจงเข้าไปยังสุมทุมพุ่มไม้ กำหนดนิพพานไว้ในใจ<br>
  เพ่งฌานไปเถิดและอย่าประมาท<br>
  เสียงวิพากษ์วิจารณ์ของคนจะช่วยอะไรท่านได้๑</p>

<p class="nc">
  อานันทสูตรที่ ๕ จบ<br>
<br>
๖. อนุรุทธสูตร<br>
  ว่าด้วยพระอนุรุทธะ</p>
<p>
  [๒๒๖] สมัยหนึ่ง ท่านพระอนุรุทธะอยู่ ณ ราวป่าแห่งหนึ่ง แคว้นโกศล<br>
  ครั้งนั้น เทวดาชั้นดาวดึงส์องค์หนึ่งชื่อชาลินี เคยเป็นภรรยาเก่าของท่านพระอนุรุทธะ<br>
  เข้าไปหาท่านพระอนุรุทธะถึงที่อยู่แล้วได้กล่าวกับท่านพระอนุรุทธะด้วยคาถาว่า<br>
  ท่านจงตั้งจิตของท่านไว้ในหมู่เทพชั้นดาวดึงส์<br>
  ซึ่งพรั่งพร้อมด้วยอารมณ์อันน่าใคร่ทั้งปวง<br>
  ที่ท่านเคยอยู่มาในกาลก่อน<br>
  ท่านผู้อันหมู่เทพยกย่องแวดล้อมเป็นบริวารจะงดงาม</p>
<p class="footer">เชิงอรรถ :<br>
  ๑ ดู ขุ.เถร. (แปล) ๒๖/๑๑๙/๓๔๖<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๒๗ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๖. อนุรุทธสูตร</p>
<p>
  ท่านพระอนุรุทธะกล่าวคาถานี้ว่า<br>
  เหล่านางเทพกัญญาผู้มีคติอันเลว<br>
  ดำรงมั่นอยู่ในสักกายทิฏฐิ<br>
  สัตว์ทั้งหลายผู้มีคติอันเลวแม้เหล่านั้น<br>
  ก็ยังมีนางเทพกัญญาปรารถนา<br>
  เทวดานั้นกล่าวด้วยคาถานี้ว่า<br>
  เทพเหล่าใดยังไม่เคยเห็นสวนนันทนวัน<br>
  อันเป็นที่อยู่ของพวกนรเทพ ผู้มียศ ชั้นไตรทศ<br>
  เทพเหล่านั้นยังไม่รู้จักความสุข<br>
  ท่านพระอนุรุทธะกล่าวด้วยคาถานี้ว่า<br>
  เทวดาผู้เขลา ท่านไม่รู้แจ้งถ้อยคำ<br>
  ของพระอรหันต์ทั้งหลายว่า สังขารทั้งปวงไม่เที่ยง<br>
  มีความเกิดขึ้นและความเสื่อมไปเป็นธรรมดา<br>
  เกิดขึ้นแล้วย่อมดับไป<br>
  ความสงบระงับสังขารเหล่านั้นเป็นความสุข<br>
  บัดนี้ การกลับไปอยู่ในสวรรค์ของเราไม่มีอีกต่อไป<br>
  ตัณหาดุจตาข่ายในหมู่เทพของเราไม่มี<br>
  การเวียนว่ายตายเกิดสิ้นไปแล้ว บัดนี้ ภพใหม่ไม่มีอีกต่อไป</p>
<p class="nc">
  อนุรุทธสูตรที่ ๖ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๒๘ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๘. กุลฆรณีสูตร<br>
<br>
  ๗. นาคทัตตสูตร<br>
  ว่าด้วยพระนาคทัตตะ</p>
<p>
  [๒๒๗] สมัยหนึ่ง ท่านพระนาคทัตตะอยู่ ณ ราวป่าแห่งหนึ่ง แคว้นโกศล<br>
  สมัยนั้น ท่านพระนาคทัตตะเข้าไปยังหมู่บ้านแต่เช้า และกลับมาหลังเที่ยง ครั้งนั้น<br>
  เทวดาผู้สิงสถิตอยู่ในราวป่านั้น มีความอนุเคราะห์หวังดีต่อท่านพระนาคทัตตะประสงค์<br>
  จะให้ท่านสลดใจ จึงเข้าไปหาท่านพระนาคทัตตะถึงที่อยู่แล้วได้กล่าวกับท่านพระ-<br>
  นาคทัตตะด้วยคาถาว่า<br>
  ท่านพระนาคทัตตะ ท่านเข้าไปยังหมู่บ้านตอนเช้า<br>
  และกลับมาตอนกลางวัน<br>
  ท่านเที่ยวไปเกินเวลา คลุกคลีกับคฤหัสถ์<br>
  พลอยร่วมสุขร่วมทุกข์กับเขา เรากลัวว่าท่านพระนาคทัตตะ<br>
  จะคะนองสุดฤทธิ์ จะพัวพันในตระกูลทั้งหลาย<br>
  ท่านอย่าตกไปสู่อำนาจของมัจจุราชผู้มีกำลัง<br>
  ผู้กระทำชีวิตให้สิ้นสุดเลย<br>
  ลำดับนั้น ท่านพระนาคทัตตะถูกเทวดานั้นทำให้สลดใจ เกิดความสลดใจแล้ว</p>

<p class="nc">
  นาคทัตตสูตรที่ ๗ จบ<br>
<br>
๘. กุลฆรณีสูตร<br>
  ว่าด้วยหญิงแม่เรือนในตระกูล</p>
<p>
  [๒๒๘] สมัยหนึ่ง ภิกษุรูปหนึ่งอยู่ ณ ราวป่าแห่งหนึ่ง แคว้นโกศล สมัยนั้น<br>
  ภิกษุนั้นไปอยู่คลุกคลีในตระกูลแห่งหนึ่งเกินเวลา ครั้งนั้น เทวดาผู้สิงสถิตอยู่ใน<br>
  ราวป่านั้น มีความอนุเคราะห์หวังดีต่อภิกษุนั้น ประสงค์จะให้ท่านสลดใจ จึงเนรมิต<br>
  เพศเป็นหญิงแม่เรือนในตระกูลนั้น เข้าไปหาภิกษุนั้นถึงที่อยู่แล้วได้กล่าวกับภิกษุนั้น<br>
  ด้วยคาถาว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๒๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๙. วัชชีปุตตสูตร</p>
<p>
  ชนทั้งหลายต่างประชุมสนทนากันที่ใกล้ฝั่งแม่น้ำ<br>
  ในศาลาที่พัก ในสภาและข้าง ๆ ถนน<br>
  พวกเขาต่างพูดถึงดิฉันและท่านอย่างไรหนอ<br>
  ภิกษุนั้นกล่าวคาถานี้ว่า<br>
  แท้จริง เสียงที่เป็นข้าศึกมีมาก<br>
  ท่านผู้มีตบะต้องอดทน ไม่ต้องเก้อเขินด้วยเหตุนั้น<br>
  เพราะว่าสัตว์หาได้เศร้าหมองด้วยเหตุนั้นไม่<br>
  แต่ผู้ใดมักสะดุ้งเพราะเสียง ประดุจเนื้อทรายในป่า<br>
  นักปราชญ์เรียกผู้นั้นว่ามีใจเบา<br>
  วัตรของเขาย่อมไม่สมบูรณ์</p>

<p class="nc">
  กุลฆรณีสูตรที่ ๘ จบ<br>
<br>
๙. วัชชีปุตตสูตร<br>
  ว่าด้วยภิกษุวัชชีบุตร</p>
<p>
  [๒๒๙] สมัยหนึ่ง ภิกษุวัชชีบุตรรูปหนึ่งอยู่ ณ ราวป่าแห่งหนึ่ง เขตกรุงเวสาลี<br>
  สมัยนั้น ในกรุงเวสาลี ได้มีการละเล่นมหรสพตลอดทั้งคืน ครั้งนั้น ภิกษุนั้นได้ฟัง<br>
  เสียงดนตรีที่บุคคลบรรเลงก้องกังวานอยู่ในกรุงเวสาลี คร่ำครวญอยู่ ได้กล่าวคาถานี้<br>
  ในเวลานั้นว่า<br>
  เราอยู่ในป่าคนเดียว<br>
  ดุจท่อนไม้ที่เขาทิ้งไว้ในป่า ฉะนั้น<br>
  ใครหนอจะเลวกว่าเราในราตรีเช่นนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๓๐ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๑๐. สัชฌายสูตร</p>
<p>
  ลำดับนั้น เทวดาผู้สิงสถิตอยู่ในราวป่านั้น มีความอนุเคราะห์หวังดีต่อท่าน<br>
  ประสงค์จะให้ภิกษุนั้นสลดใจ จึงเข้าไปหาภิกษุนั้นถึงที่อยู่แล้วได้กล่าวกับภิกษุนั้น<br>
  ด้วยคาถาว่า<br>
  ท่านอยู่ในป่าคนเดียว<br>
  ดุจท่อนไม้ที่เขาทิ้งไว้ในป่า ฉะนั้น<br>
  เทวดาและมนุษย์ทั้งหลายเป็นอันมากยังรักท่านอยู่<br>
  ดุจสัตว์นรกยินดีต่อผู้ที่จะไปสวรรค์ ฉะนั้น๑<br>
  ลำดับนั้น ภิกษุนั้นถูกเทวดาทำให้สลดใจ เกิดความสลดใจแล้ว</p>

<p class="nc">
  วัชชีปุตตสูตรที่ ๙ จบ<br>
<br>
๑๐. สัชฌายสูตร<br>
  ว่าด้วยภิกษุผู้สาธยายธรรม</p>
<p>
  [๒๓๐] สมัยหนึ่ง ภิกษุรูปหนึ่งอยู่ ณ ราวป่าแห่งหนึ่ง แคว้นโกศล สมัยนั้น<br>
  ภิกษุนั้นเมื่อก่อนสาธยายมากจนเกินเวลา สมัยต่อมา ท่านขวนขวายน้อย อยู่เฉย ๆ<br>
  ปล่อยให้เวลาล่วงเลยไป ครั้งนั้น เทวดาผู้สิงสถิตอยู่ในราวป่านั้นไม่ได้ฟังธรรมของ<br>
  ภิกษุนั้น จึงเข้าไปหาภิกษุนั้นถึงที่อยู่แล้วได้กล่าวกับภิกษุนั้นด้วยคาถาว่า<br>
  ภิกษุ เพราะเหตุไร ท่านเมื่ออยู่ร่วม<br>
  กับภิกษุทั้งหลาย จึงไม่สาธยายบทแห่งธรรม<br>
  เพราะบุคคลฟังธรรมแล้ว ย่อมเลื่อมใส<br>
  และสรรเสริญในปัจจุบัน<br>
  ภิกษุนั้นได้กล่าวคาถานี้ว่า<br>
  ความพอใจในบทแห่งธรรมทั้งหลาย<br>
  ได้มีแล้วในกาลก่อน จนถึงเวลาที่เรามาอยู่ร่วม</p>
<p class="footer">เชิงอรรถ :<br>
  ๑ ดูเทียบ ขุ.เถร. (แปล) ๒๖/๖๒/๓๒๖<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๓๑ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๑๑. อโยนิโสมนสิการสูตร</p>
<p>
  กับบุคคลผู้ปราศจากราคะ<br>
  และเพราะตั้งแต่เรามาอยู่ร่วมกับบุคคลผู้ปราศจากราคะ<br>
  สัตบุรุษทั้งหลายรู้ทั่วถึงรูป เสียง กลิ่น รส<br>
  และโผฏฐัพพะ อย่างใดอย่างหนึ่งแล้ว<br>
  จึงได้กล่าวถึงการปล่อยวางอารมณ์นั้น ๆ</p>

<p class="nc">
  สัชฌายสูตรที่ ๑๐ จบ<br>
<br>
๑๑. อโยนิโสมนสิการสูตร<br>
  ว่าด้วยการมนสิการโดยไม่แยบคาย</p>
<p>
  [๒๓๑] สมัยหนึ่ง ภิกษุรูปหนึ่งอยู่ ณ ราวป่าแห่งหนึ่ง แคว้นโกศล สมัยนั้น<br>
  ท่านพักผ่อนอยู่ในที่พักกลางวัน ตรึกถึงอกุศลวิตกอันเลวทราม คือ กามวิตก<br>
  (ความตรึกเกี่ยวกับกาม) พยาบาทวิตก(ความตรึกเกี่ยวกับพยาบาท) และวิหิงสาวิตก<br>
  (ความตรึกเกี่ยวกับวิหิงสา) ครั้งนั้น เทวดาผู้สิงสถิตอยู่ในราวป่านั้นมีความ<br>
  อนุเคราะห์หวังดีต่อภิกษุนั้น ประสงค์จะให้ภิกษุนั้นสลดใจ จึงเข้าไปหาภิกษุนั้นถึง<br>
  ที่อยู่แล้วได้กล่าวกับภิกษุนั้นด้วยคาถาว่า<br>
  ท่านถูกวิตกเกาะกิน เพราะมนสิการโดยไม่แยบคาย<br>
  ท่านจงละการมนสิการโดยไม่แยบคาย<br>
  และจงใคร่ครวญโดยแยบคายเถิด<br>
  ท่านปรารภพระศาสดา พระธรรม พระสงฆ์<br>
  และศีลของตนแล้ว จะบรรลุความปราโมทย์ ปีติ<br>
  และความสุขโดยไม่ต้องสงสัย<br>
  แต่นั้น ท่านมากไปด้วยความปราโมทย์<br>
  จักกระทำที่สุดแห่งทุกข์ได้<br>
  ลำดับนั้น ภิกษุนั้นถูกเทวดาทำให้สลดใจ เกิดความสลดใจแล้ว</p>
<p class="nc">
  อโยนิโสมนสิการสูตรที่ ๑๑ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๓๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๑๓. ปากดินทริยสูตร<br>
<br>
  ๑๒. มัชฌัณหิกสูตร<br>
  ว่าด้วยเวลาเที่ยงวัน</p>
<p>
  [๒๓๒] สมัยหนึ่ง ภิกษุรูปหนึ่งอยู่ ณ ราวป่าแห่งหนึ่ง แคว้นโกศล ครั้งนั้น<br>
  เทวดาผู้สิงสถิตอยู่ในราวป่านั้น เข้าไปหาภิกษุนั้นถึงที่อยู่แล้วได้กล่าวคาถานี้ใน<br>
  สำนักของภิกษุนั้นว่า<br>
  เมื่อฝูงนกพากันพักร้อนอยู่ในเวลาเที่ยงวัน<br>
  ป่าใหญ่ส่งเสียงประหนึ่งว่าครวญครางอยู่<br>
  เสียงครวญครางแห่งป่าใหญ่นั้น<br>
  ปรากฏเป็นสิ่งที่น่ากลัวแก่ข้าพเจ้า๑<br>
  ภิกษุนั้นกล่าวคาถานี้ว่า<br>
  เมื่อฝูงนกพากันพักร้อนอยู่ในเวลาเที่ยงวัน<br>
  ป่าใหญ่ส่งเสียงประหนึ่งว่าครวญครางอยู่<br>
  เสียงครวญครางแห่งป่าใหญ่นั้น<br>
  ปรากฏเป็นสิ่งที่น่ายินดีแก่เรา๑</p>

<p class="nc">
  มัชฌัณหิกสูตรที่ ๑๒ จบ<br>
<br>
๑๓. ปากตินทริยสูตร<br>
  ว่าด้วยภิกษุผู้ไม่สำรวมอินทรีย์</p>
<p>
  [๒๓๓] สมัยหนึ่ง ภิกษุจำนวนมากอยู่ ณ ราวป่าแห่งหนึ่ง แคว้นโกศล<br>
  เป็นผู้ฟุ้งซ่าน ถือตัว โลเล ปากกล้า พูดจาพร่ำเพรื่อ หลงลืมสติ ไม่มีสัมปชัญญะ<br>
  มีจิตไม่ตั้งมั่น มีจิตกวัดแกว่ง ไม่สำรวมอินทรีย์ ครั้งนั้น เทวดาผู้สิงสถิตอยู่ในราว<br>
  ป่านั้น มีความอนุเคราะห์หวังดีต่อภิกษุเหล่านั้น ประสงค์จะให้ภิกษุเหล่านั้นสลดใจ<br>
  จึงเข้าไปหาภิกษุเหล่านั้นถึงที่อยู่ ได้กล่าวกับภิกษุเหล่านั้นด้วยคาถาว่า</p>
<p class="footer">เชิงอรรถ :<br>
  ๑-๑ ดูเทียบคาถาข้อ ๑๕ หน้า ๑๔ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๓๓ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๑๓. ปากตินทริยสูตร</p>
<p>
  ในกาลก่อน พวกภิกษุสาวกของพระโคดม<br>
  เป็นอยู่เรียบง่าย ไม่มักมากการแสวงหาบิณฑบาต<br>
  ไม่มักมากแสวงหาที่นอนที่นั่ง<br>
  ท่านรู้ว่าสิ่งทั้งปวงในโลกเป็นของไม่เที่ยง<br>
  จึงกระทำที่สุดแห่งทุกข์ได้<br>
  ส่วนท่านเหล่านี้ทำตนเป็นคนเลี้ยงยาก<br>
  กิน ๆ แล้วก็นอน เหมือนคนที่โกงชาวบ้าน<br>
  หมกมุ่นอยู่ในเรือนของคนอื่น<br>
  ข้าพเจ้าทำอัญชลีต่อสงฆ์แล้ว<br>
  ขอพูดกับท่านบางพวกในที่นี้ว่า<br>
  พวกท่านถูกเขาทอดทิ้งแล้ว เป็นคนอนาถาเหมือนเปรต<br>
  ข้าพเจ้ากล่าวหมายเอาบุคคลพวกที่ประมาทอยู่<br>
  ส่วนท่านเหล่าใดไม่ประมาท<br>
  ข้าพเจ้าขอนอบน้อมท่านเหล่านั้น๑<br>
  ลำดับนั้น ภิกษุเหล่านั้นถูกเทวดานั้นทำให้สลดใจ เกิดความสลดใจแล้ว</p>
<p class="nc">
  ปากตินทริยสูตรที่ ๑๓ จบ</p>
<p class="footer">เชิงอรรถ :<br>
  ๑ ดูเทียบคาถาข้อ ๑๐๖ หน้า ๑๑๗ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๓๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] ๑๔. ปทุมปุปผสูตร<br>
<br>
  ๑๔. ปทุมปุปผสูตร<br>
  ว่าด้วยดอกบัว</p>
<p>
  [๒๓๔] สมัยหนึ่ง ภิกษุรูปหนึ่งอยู่ ณ ราวป่าแห่งหนึ่ง แคว้นโกศล สมัยนั้น<br>
  ภิกษุนั้นกลับจากบิณฑบาต ภายหลังจากฉันภัตตาหารเสร็จแล้ว ลงสู่สระโบกขรณี<br>
  สูดดมกลิ่นดอกบัว ครั้งนั้น เทวดาผู้สิงสถิตอยู่ในราวป่านั้น มีความอนุเคราะห์หวังดี<br>
  ต่อภิกษุนั้น ประสงค์จะให้ภิกษุนั้นสลดใจ จึงเข้าไปหาภิกษุนั้นถึงที่อยู่แล้วได้กล่าว<br>
  กับภิกษุนั้นด้วยคาถาว่า<br>
  ท่านสูดดมกลิ่นดอกบัว<br>
  ที่เกิดในน้ำ ซึ่งใคร ๆ ไม่ได้ถวายแล้ว<br>
  นี้เป็นองค์อันหนึ่งแห่งความเป็นขโมย<br>
  ท่านผู้นิรทุกข์ ท่านเป็นผู้ขโมยกลิ่น<br>
  ภิกษุนั้นได้กล่าวด้วยคาถาว่า<br>
  เราไม่ได้นำไป เราไม่ได้หัก<br>
  เราเพียงแต่ดมกลิ่นดอกบัวที่เกิดในน้ำห่าง ๆ<br>
  เมื่อเป็นเช่นนี้ ท่านจะเรียกเราว่า<br>
  เป็นผู้ขโมยกลิ่น ด้วยเหตุอะไรเล่า<br>
  ส่วนบุคคลที่ขุดเหง้าบัว หักดอกบัวปุณฑริก<br>
  เป็นผู้มีการงานอันไม่บริสุทธิ์อย่างนี้<br>
  ทำไมท่านจึงไม่เรียกเขาว่าเป็นขโมยเล่า<br>
  เทวดากล่าวด้วยคาถาว่า<br>
  บุรุษผู้มีบาปหนา แปดเปื้อนด้วยกิเลส<br>
  มีราคะเป็นต้นเกินเหตุ<br>
  เราไม่พูดถึงคนนั้น แต่เราควรจะกล่าวกับท่าน<br>
  บาปประมาณเท่าปลายขนเนื้อทราย<br>
  ย่อมปรากฏประดุจเท่าก้อนเมฆในนภากาศ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๓๕ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๙. วนสังยุต] รวมพระสูตรที่มีในสังยุต</p>
<p>
  แก่บุรุษผู้ไม่มีกิเลสเพียงดังเนิน<br>
  ผู้มักแสวงหาความสะอาด๑เป็นนิตย์<br>
  ภิกษุนั้นกล่าวด้วยคาถาว่า<br>
  ยักษ์ ท่านต้องรู้จักเราแน่<br>
  และท่านคงอนุเคราะห์เรา<br>
  ยักษ์ ท่านเห็นกรรมเช่นนี้ในกาลใด<br>
  ขอท่านพึงกล่าวในกาลนั้นอีกเถิด<br>
  เทวดากล่าวด้วยคาถาว่า<br>
  เราไม่ได้อาศัยท่านเป็นอยู่เลย<br>
  และเราก็ไม่ได้มีความเจริญเพราะท่าน<br>
  ภิกษุ ท่านนั่นแหละ พึงไปสู่สุคติด้วยกรรมที่ท่านพึงรู้เถิด<br>
  ลำดับนั้น ภิกษุนั้นถูกเทวดานั้นทำให้สลดใจ เกิดความสลดใจแล้ว</p>

<p class="nc">
  ปทุมปุปผสูตรที่ ๑๔ จบ<br>
  วนสังยุต จบบริบูรณ์<br>
<br>
รวมพระสูตรที่มีในสังยุตนี้ คือ<br>
  <br>
   ๑. วิเวกสูตร   ๒. อุปัฏฐานสูตร<br>
   ๓. กัสสปโคตตสูตร  ๔. สัมพหุลสูตร<br>
   ๕. อานันทสูตร  ๖. อนุรุทธสูตร<br>
   ๗. นาคทัตตสูตร  ๘. กุลฆรณีสูตร<br>
   ๙. วัชชีปุตตสูตร ๑๐. สัชฌายสูตร<br>
  ๑๑. อโยนิโสมนสิการสูตร ๑๒. มัชฌัณหิกสูตร<br>
  ๑๓. ปากตินทริยสูตร ๑๔. ปทุมปุปผสูตร</p>
<p class="footer">เชิงอรรถ :<br>
  ๑ ความสะอาด ในที่นี้หมายถึงศีล สมาธิ และปัญญาอันสะอาด (สํ.ส.อ. ๑/๒๓๔/๒๘๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๓๖ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๑. อินทกสูตร<br>
<br>
  ๑๐. ยักขสังยุต<br>
  ๑. อินทกสูตร<br>
  ว่าด้วยอินทกยักษ์</p>
<p>
  [๒๓๕] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ ภูเขาอินทกูฏ ซึ่งเป็นภพของอินทก-<br>
  ยักษ์ เขตกรุงราชคฤห์ ครั้งนั้น อินทกยักษ์เข้าไปเฝ้าพระผู้มีพระภาคถึงที่ประทับ<br>
  แล้วได้กราบทูลพระผู้มีพระภาคด้วยคาถาว่า<br>
  ผู้รู้ทั้งหลายกล่าวว่า รูปไม่ใช่ชีวะ<br>
  สัตว์นี้จะมีร่างกายนี้ได้อย่างไรหนอ<br>
  กระดูกและก้อนเนื้อมาจากไหน<br>
  สัตว์นี้จะอยู่ในครรภ์ได้อย่างไร<br>
  พระผู้มีพระภาคตรัสว่า<br>
  รูปนี้เป็นกลละ๑ก่อน<br>
  จากกลละเกิดเป็นอัพพุทะ๒<br>
  จากอัพพุทะเกิดเป็นเปสิ (ชิ้นเนื้อเล็ก)<br>
  จากเปสิเกิดเป็นฆนะ (เป็นก้อน)<br>
  จากฆนะเกิดเป็นปุ่ม ๕ ปุ่ม๓ ต่อจากนั้น<br>
  ผม ขนและเล็บ จึงเกิดขึ้น</p>
<p class="footer">เชิงอรรถ :<br>
  ๑ กลละ หมายถึงรูปละเอียดมีลักษณะกลมใส ขนาดเท่าหยดน้ำมันที่ติดอยู่บนขนแกะซึ่งเหลือจากการสบัด
  ๓<br>
  ครั้ง (สํ.ส.อ. ๑/๒๓๕/๒๘๔, สํ.ฏีกา ๑/๒๓๕/๓๒๖)<br>
  ๒ อัพพุทะ หมายถึงรูปละเอียดที่เกิดถัดจากกลละนั้นไป ๗ วัน มีสีเหมือนน้ำล้างเนื้อ
  มีลักษณะเหมือนดีบุก<br>
  เหลว (สํ.ส.อ. ๑/๒๓๕/๒๘๕, สํ.ฏีกา ๑/๒๓๕/๓๒๖)<br>
  ๓ ปุ่ม ๕ ปุ่ม หมายถึงในสัปดาห์ที่ ๕ เกิดเป็นปุ่ม ๕ ปุ่ม คือ แขน ๒ เท้า ๒ ศีรษะ
  ๑ (สํ.ส.อ. ๑/๒๓๕/๒๘๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๓๗ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๒. สักกสูตร</p>
<p>
  มารดาของสัตว์ผู้อยู่ในครรภ์นั้น<br>
  บริโภคข้าวน้ำโภชนาหารอย่างใด<br>
  สัตว์ผู้อยู่ในครรภ์มารดานั้น<br>
  ก็ยังอัตภาพให้เป็นไปในครรภ์<br>
  ด้วยข้าวน้ำโภชนาหารอย่างนั้น</p>

<p class="nc">
  อินทกสูตรที่ ๑ จบ<br>
<br>
๒. สักกสูตร<br>
  ว่าด้วยสักกยักษ์</p>
<p>
  [๒๓๖] สมัยหนึ่ง พระผู้มีพระภาคประทับอยู่บนภูเขาคิชกูฏ เขตกรุง<br>
  ราชคฤห์ ครั้งนั้น สักกยักษ์เข้าไปเฝ้าพระผู้มีพระภาคถึงที่ประทับแล้วได้กราบทูล<br>
  พระผู้มีพระภาคด้วยคาถาว่า<br>
  การสั่งสอนคนอื่นนั้น ไม่เหมาะแก่สมณะเช่นท่าน<br>
  ผู้ละกิเลสเครื่องร้อยรัดได้หมดแล้ว ผู้พ้นวิเศษแล้ว๑<br>
  พระผู้มีพระภาคตรัสว่า<br>
  สักกะ ธรรมเครื่องอยู่ร่วมกัน<br>
  ย่อมเกิดด้วยเหตุอย่างใดอย่างหนึ่ง<br>
  คนมีปัญญาไม่ควรทำใจหวั่นไหวไปตามเหตุนั้น<br>
  ถ้าคนมีใจผ่องใสแล้วสั่งสอนคนอื่น<br>
  บุคคลนั้นย่อมไม่เป็นผู้เกี่ยวข้องด้วยเหตุนั้น<br>
  นอกจากจะอนุเคราะห์เอ็นดู</p>
<p class="nc">
  สักกสูตรที่ ๒ จบ</p>
<p class="footer">เชิงอรรถ :<br>
  ๑ ผู้พ้นวิเศษแล้ว หมายถึงพ้นจากภพทั้ง ๓ (คือ กามภพ รูปภพ อรูปภพ) (สํ.ส.อ. ๑/๒๓๖/๒๘๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๓๘ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๓. สูจิโลมสูตร<br>
<br>
  ๓. สูจิโลมสูตร<br>
  ว่าด้วยสูจิโลมยักษ์</p>
<p>
  [๒๓๗] สมัยหนึ่ง พระผู้มีพระภาคประทับอยู่บนเตียงชนิดมีเท้าตรึงติดกับ<br>
  แม่แคร่ อันเป็นภพของสูจิโลมยักษ์ ใกล้หมู่บ้านคยา สมัยนั้น ขรยักษ์และสูจิโลมยักษ์<br>
  เดินผ่านไปในที่ไม่ไกลจากพระผู้มีพระภาค<br>
  ครั้งนั้น ขรยักษ์ได้พูดกับสูจิโลมยักษ์ดังนี้ว่า “นั่นสมณะ”<br>
  สูจิโลมยักษ์กล่าวว่า “นั่นไม่ใช่สมณะ นั่นเป็นสมณะน้อย แต่จะเป็นสมณะ<br>
  หรือสมณะน้อย เราพอจะรู้ได้”<br>
  ลำดับนั้น สูจิโลมยักษ์เข้าไปหาพระผู้มีพระภาคถึงที่ประทับแล้ว ได้เข้าไป<br>
  เหนี่ยวพระวรกายของพระองค์ พระผู้มีพระภาคทรงถอยพระวรกายไปเล็กน้อย<br>
  ต่อจากนั้น สูจิโลมยักษ์ได้ทูลถามพระผู้มีพระภาคดังนี้ว่า “ท่านกลัวเราไหม<br>
  สมณะ”<br>
  พระผู้มีพระภาคตรัสตอบว่า “ผู้มีอายุ เราไม่กลัวท่านหรอก แต่สัมผัสของ<br>
  ท่านหยาบกร้าน”<br>
  สูจิโลมยักษ์ทูลถามว่า “สมณะ เราจักถามปัญหากับท่าน ถ้าท่านไม่พยากรณ์<br>
  ตอบแก่เรา เราจักทำจิตของท่านให้พลุ่งพล่าน จักฉีกหัวใจของท่าน หรือจักจับ<br>
  ที่เท้าแล้วเหวี่ยงไปยังฝั่งแม่น้ำคงคาข้างโน้น”<br>
  พระผู้มีพระภาคตรัสตอบว่า “ผู้มีอายุ เราไม่เห็นใครเลยในโลก พร้อมทั้ง<br>
  เทวโลก มารโลก พรหมโลก ในหมู่สัตว์พร้อมทั้งสมณพราหมณ์ เทวดาและมนุษย์<br>
  ที่จะพึงทำจิตของเราให้พลุ่งพล่าน ฉีกหัวใจของเรา หรือจับเราที่เท้าแล้วเหวี่ยงไปยัง<br>
  ฝั่งแม่น้ำคงคาข้างโน้นได้ เชิญท่านถามตามที่ท่านต้องการเถิด”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๓๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๓. สูจิโลมสูตร</p>
<p>
  สูจิโลมยักษ์จึงทูลถามด้วยคาถานี้ว่า<br>
  ราคะและโทสะมีอะไรเป็นเหตุ<br>
  ความไม่ยินดี๑ความยินดี๒<br>
  และความขนพองสยองเกล้า๓ เกิดจากอะไร<br>
  ความตรึกในใจเกิดจากอะไร<br>
  ย่อมผูกจิตไว้ได้เหมือนพวกเด็กผูกตีนกาไว้ ฉะนั้น<br>
  พระผู้มีพระภาคตรัสตอบว่า<br>
  ราคะและโทสะมีอัตภาพนี้เป็นเหตุ<br>
  ความไม่ยินดี ความยินดี<br>
  และความขนพองสยองเกล้าเกิดจากอัตภาพนี้<br>
  ความตรึกในใจเกิดจากอัตภาพนี้<br>
  ย่อมผูกจิตไว้เหมือนพวกเด็กผูกตีนกาไว้ ฉะนั้น<br>
  อกุศลวิตกเป็นอันมาก<br>
  เกิดจากความเยื่อใยคือตัณหา<br>
  เกิดขึ้นในตนแล้วแผ่ซ่านไปในวัตถุกามทั้งหลาย<br>
  เหมือนย่านไทรเกิดจากลำต้นไทรแล้วแผ่ซ่านไปในป่า ฉะนั้น<br>
  ชนเหล่าใดรู้อัตภาพนั้นว่าเกิดจากสิ่งใด<br>
  ชนเหล่านั้นย่อมบรรเทาเหตุเกิดนั้นเสียได้<br>
  ยักษ์ ท่านจงฟัง ชนเหล่านั้นย่อมข้ามห้วงแห่งกิเลสนี้<br>
  ซึ่งข้ามได้ยาก อันตนไม่เคยข้ามเพื่อความไม่มีภพใหม่ต่อไป๔</p>
<p class="nc">
  สูจิโลมสูตรที่ ๓ จบ</p>
<p class="footer">เชิงอรรถ :<br>
  ๑ ความไม่ยินดี หมายถึงความไม่ยินดีในเสนาสนะที่สงัดหรือกุศลธรรม (ขุ.สุ.อ. ๒๗๓/๑๑๔)<br>
  ๒ ความยินดี หมายถึงความยินดีในกามคุณ ๕ (ขุ.สุ.อ. ๒๗๓/๑๑๔)<br>
  ๓ ความขนพองสยองเกล้า หมายถึงความสะดุ้งกลัวแห่งจิตจนขนลุก (ขุ.สุ.อ. ๒๗๓/๑๑๔)<br>
  ๔ ดูเทียบ ขุ.ม. (แปล) ๒๙/๕/๑๓<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๔๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๔. มณิภัททสูตร<br>
<br>
  ๔. มณิภัททสูตร<br>
  ว่าด้วยมณิภัททยักษ์</p>
<p>
  [๒๓๘] สมัยหนึ่ง พระผู้มีพระภาคประทับอยู่ ณ เจดีย์ชื่อมณิมาฬกะ อันเป็น<br>
  ภพของมณิภัททยักษ์ ในแคว้นมคธ ครั้งนั้น มณิภัททยักษ์เข้าไปเฝ้าพระผู้มี<br>
  พระภาคถึงที่ประทับแล้ว ได้กล่าวคาถานี้ในสำนักของพระผู้มีพระภาคว่า<br>
  ความเจริญย่อมมีแก่คนมีสติทุกเมื่อ<br>
  คนมีสติย่อมได้รับความสุข<br>
  ความดีย่อมมีแก่คนมีสติเป็นนิตย์<br>
  และคนมีสติย่อมหลุดพ้นจากเวร<br>
  พระผู้มีพระภาคตรัสว่า<br>
  ความเจริญย่อมมีแก่คนมีสติทุกเมื่อ<br>
  คนมีสติย่อมได้รับความสุข<br>
  ความดีย่อมมีแก่คนมีสติเป็นนิตย์<br>
  แต่คนมีสติยังไม่หลุดพ้นจากเวร<br>
  ส่วนผู้ใดมีใจยินดีในความไม่เบียดเบียนตลอดทั้งวันและคืน<br>
  และเป็นผู้มีส่วนแห่งเมตตาในสรรพสัตว์<br>
  ผู้นั้นย่อมไม่มีเวรกับใคร ๆ</p>
<p class="nc">
  มณิภัททสูตรที่ ๔ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๔๑ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๕. สานุสูตร<br>
<br>
  ๕. สานุสูตร<br>
  ว่าด้วยสามเณรสานุ</p>
<p>
  [๒๓๙] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี สมัยนั้น บุตรของอุบาสิกาคนหนึ่งชื่อสานุ<br>
  ถูกยักษ์เข้าสิง ครั้งนั้น อุบาสิกานั้นได้คร่ำครวญกล่าวคาถาเหล่านี้ว่า<br>
  ฉันได้สดับคำของพระอรหันต์ทั้งหลายว่า<br>
  ‘ชนเหล่าใดเข้าอยู่จำอุโบสถอันประกอบ<br>
  ด้วยองค์ ๘ ประการด้วยดี ตลอดดิถีที่ ๑๔ ที่ ๑๕<br>
  และที่ ๘ แห่งปักษ์ ทั้งตลอดปาฏิหาริยปักษ์<br>
  ประพฤติพรหมจรรย์อยู่<br>
  ยักษ์ทั้งหลายย่อมเข้าสิงชนเหล่านั้นไม่ได้’ เป็นการถูกต้องแล้ว<br>
  บัดนี้ ฉันเห็นแล้ว ในวันนี้ยักษ์เข้าสิงสามเณรสานุ<br>
  ยักษ์กล่าวว่า<br>
  ท่านได้สดับคำของพระอรหันต์ทั้งหลายว่า<br>
  ‘ชนเหล่าใดเข้าอยู่จำอุโบสถอันประกอบ<br>
  ด้วยองค์ ๘ ประการด้วยดี ตลอดดิถีที่ ๑๔ ที่ ๑๕<br>
  และที่ ๘ แห่งปักษ์ ทั้งตลอดปาฏิหาริยปักษ์<br>
  ประพฤติพรหมจรรย์อยู่<br>
  ยักษ์ทั้งหลายย่อมเข้าสิงชนเหล่านั้นไม่ได้’ เป็นการถูกต้องแล้ว<br>
  ท่านจงบอกสานุผู้ฟื้นขึ้นแล้วว่า ยักษ์สั่งคำนี้ไว้ว่า<br>
  ท่านอย่าได้กระทำกรรมอันลามกทั้งในที่แจ้งและในที่ลับ<br>
  ถ้าท่านจักกระทำหรือกำลังกระทำกรรมอันลามก<br>
  ถึงท่านจะเหาะหนีไปก็ไม่พ้นจากความทุกข์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๔๒ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๕. สานุสูตร</p>
<p>
  สามเณรสานุฟื้นขึ้นแล้วกล่าวว่า<br>
  โยมแม่ ญาติและมิตรทั้งหลาย<br>
  ย่อมร้องไห้ถึงคนที่ตายแล้ว<br>
  หรือยังมีชีวิตอยู่แต่ไม่ปรากฏ<br>
  ท่านยังเห็นฉันซึ่งมีชีวิตอยู่แท้ ๆ<br>
  เพราะเหตุไรจึงร้องไห้ถึงฉันเล่า<br>
  อุบาสิกากล่าวว่า<br>
  ลูกเอ๋ย ญาติและมิตรทั้งหลาย<br>
  ย่อมร้องไห้ถึงคนที่ตายแล้ว<br>
  หรือยังมีชีวิตอยู่แต่ไม่ปรากฏ<br>
  แต่คนใดละกามแล้วยังคิดจะกลับมาในกามนี้อีก<br>
  ลูกเอ๋ย ญาติและมิตรทั้งหลายย่อมร้องไห้ถึงคนนั้น<br>
  เพราะเขาเป็นอยู่ต่อไปอีกก็เหมือนตายแล้ว<br>
  พ่อ เรายกท่านขึ้นจากการครองเรือนที่รุ่มร้อนแล้ว<br>
  ท่านยังปรารถนาจะตกลงไปสู่การครองเรือนอีก<br>
  พ่อ เรายกท่านขึ้นจากเหวแล้ว<br>
  ท่านยังปรารถนาจะตกลงไปสู่เหวอีกหรือ<br>
  เราจะโพนทะนาแก่ใครเล่าว่า<br>
  ขอท่านจงช่วยกัน ขอความเจริญจงมีแก่ท่าน<br>
  ดุจสิ่งของที่ขนออกแล้วจากเรือนที่ไฟไหม้<br>
  แต่ท่านปรารถนาจะเผามันอีก</p>
<p class="nc">
  สานุสูตรที่ ๔ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๔๓ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๗. ปุนัพพสุสูตร<br>
<br>
  ๖. ปิยังกรสูตร<br>
  ว่าด้วยปิยังกรยักษ์</p>
<p>
  [๒๔๐] สมัยหนึ่ง ท่านพระอนุรุทธะอยู่ในพระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี สมัยนั้น ท่านพระอนุรุทธะลุกขึ้นในเวลาใกล้รุ่งแล้ว<br>
  สวดบทแแห่งธรรมทั้งหลายอยู่ ครั้งนั้น นางยักษิณีผู้เป็นมารดาของปิยังกระ ปลอบบุตร<br>
  น้อยอย่างนี้ว่า<br>
  ปิยังกระ อย่าส่งเสียงไปเลย<br>
  ภิกษุกำลังสวดบทแห่งธรรมทั้งหลายอยู่<br>
  อนึ่ง เรารู้แจ้งบทแห่งธรรมแล้วปฏิบัติ<br>
  ข้อนั้นจะเป็นประโยชน์เกื้อกูลแก่เรา<br>
  ปิยังกระกล่าวว่า<br>
  เราไม่เบียดเบียนสัตว์มีชีวิตทั้งหลาย<br>
  ไม่กล่าวเท็จทั้งที่รู้อยู่<br>
  ศึกษาทำตนให้เป็นคนมีศีลดี<br>
  จึงจะพ้นจากกำเนิดปีศาจ๑</p>

<p class="nc">
  ปิยังกรสูตรที่ ๖ จบ<br>
<br>
๗. ปุนัพพสุสูตร<br>
  ว่าด้วยปุนัพพสุยักษ์</p>
<p>
  [๒๔๑] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี สมัยนั้น พระผู้มีพระภาคทรงชี้แจงให้ภิกษุ<br>
  ทั้งหลายเห็นชัด ชวนใจให้อยากรับเอาไปปฏิบัติ เร้าใจให้อาจหาญแกล้วกล้า ปลอบ<br>
  ชโลมใจให้สดชื่นร่าเริงด้วยธรรมีกถาอันประกอบด้วยนิพพาน ส่วนภิกษุเหล่านั้นต่าง<br>
  ก็ใส่ใจให้สำเร็จประโยชน์ น้อมนึกมาด้วยความเต็มใจ เงี่ยโสตสดับธรรมอยู่ ครั้งนั้น<br>
  นางยักษิณีผู้เป็นมารดาของปุนัพพสุ ปลอบบุตรน้อยอย่างนี้ว่า</p>
<p class="footer">เชิงอรรถ :<br>
  ๑ กำเนิดปีศาจ ในที่นี้หมายถึงภพภูมิอันเป็นแดนกำเนิดของยักษ์คล้ายกับแดนกำเนิดของเปรต
  (สํ.ฏีกา<br>
  ๑/๒๔๐/๓๓๗)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๔๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๗. ปุนัพพสุสูตร</p>
<p>
  ลูกอุตรา เจ้าจงนิ่งเถิด<br>
  ลูกปุนัพพสุ เจ้าจงนิ่งเถิด<br>
  จนกว่าแม่จะฟังพระธรรมของพระพุทธเจ้า<br>
  ผู้ประเสริฐ ผู้เป็นพระศาสดา<br>
  พระผู้มีพระภาคตรัสนิพพาน<br>
  อันเป็นเครื่องเปลื้องตนจากกิเลสเครื่องร้อยรัดทั้งปวง<br>
  เวลาที่ปรารถนาในธรรมนี้จะล่วงเลยแม่ไป<br>
  ลูกของตนเป็นที่รักในโลก<br>
  สามีของตนเป็นที่รักในโลก<br>
  แต่ความปรารถนาในธรรมนี้<br>
  เป็นที่รักของแม่ยิ่งกว่าลูกและสามีนั้น<br>
  เพราะว่าลูกหรือสามีที่รัก<br>
  จะพึงปลดเปลื้องแม่จากทุกข์ไม่ได้<br>
  ส่วนการฟังธรรมย่อมปลดเปลื้องสัตว์ทั้งหลายจากทุกข์ได้<br>
  เมื่อโลกถูกทุกข์ครอบงำอยู่ ประกอบแล้วด้วยชราและมรณะ<br>
  เราต้องการฟังธรรมที่ทำให้ตรัสรู้เพื่อจะพ้นจากชราและมรณะ<br>
  ลูกปุนัพพสุ เจ้าจงนิ่งเถิด<br>
  ปุนัพพสุพูดว่า<br>
  แม่ เราจักไม่พูด อุตรานี้ก็จักนิ่ง<br>
  ท่านจงใส่ใจถึงธรรมอย่างเดียว<br>
  การฟังพระสัทธรรมจงเป็นความสุข<br>
  แม่ เราไม่รู้พระสัทธรรม จึงได้เที่ยวไปลำบาก<br>
  พระพุทธเจ้าพระองค์นี้เป็นผู้ทำความสว่างให้<br>
  แก่เทวดาและมนุษย์ทั้งหลายผู้ลุ่มหลง<br>
  พระองค์เหลือแต่พระสรีระในชาติสุดท้าย<br>
  มีพระจักษุ แสดงธรรมอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๔๕ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๘. สุทัตตสูตร</p>
<p>
  ยักษิณีพูดว่า<br>
  น่าชื่นชมนัก บุตรผู้นอนบนอกเป็นคนฉลาด<br>
  บุตรของเราย่อมรักใคร่พระธรรมของพระพุทธเจ้าผู้ประเสริฐ<br>
  ปุนัพพสุ เจ้าจงมีความสุขเถิด<br>
  วันนี้เราเป็นผู้ก้าวขึ้นไปดีแล้ว๑<br>
  เราและเจ้าเห็นอริยสัจแล้ว<br>
  แม้อุตราก็จงฟังคำของเรา</p>

<p class="nc">
  ปุนัพพสุสูตรที่ ๗ จบ<br>
<br>
๘. สุทัตตสูตร<br>
  ว่าด้วยคหบดีชื่อสุทัตตะ</p>
<p>
  [๒๔๒] สมัยหนึ่ง พระผู้มีพระภาคประทับอยู่ ณ ป่าสีตวัน เขตกรุง<br>
  ราชคฤห์ สมัยนั้น ท่านอนาถบิณฑิกคหบดีไปยังกรุงราชคฤห์ ด้วยกรณียกิจ<br>
  บางอย่าง ท่านอนาถบิณฑิกคหบดีได้สดับว่า “ได้ยินว่า พระพุทธเจ้าเสด็จอุบัติขึ้น<br>
  แล้วในโลก” ในขณะนั้นเอง ก็ปรารถนาจะเข้าเฝ้าพระผู้มีพระภาคขึ้นมาทันที<br>
  ครั้งนั้น ท่านอนาถบิณฑิกคหบดีได้มีความคิดดังนี้ว่า “วันนี้ไม่ใช่กาลที่จะเข้าเฝ้า<br>
  พระผู้มีพระภาค รอไว้พรุ่งนี้ก่อน เราจึงจะเข้าเฝ้า” ท่านอนาถบิณฑิกคหบดีนอนรำพึงถึง<br>
  พระพุทธเจ้าเข้าใจว่า “สว่างแล้ว” จึงลุกขึ้นในตอนกลางคืนถึง ๓ ครั้ง ลำดับนั้น<br>
  ท่านอนาถบิณฑิกคหบดีเดินไปทางประตูป่าช้า พวกอมนุษย์ทั้งหลายก็เปิดประตูให้<br>
  ครั้นเมื่อท่านอนาถบิณฑิกคหบดีออกไปจากเมือง แสงสว่างก็หายไป ความมืด<br>
  ปรากฏขึ้น ความกลัว ความหวาดสะดุ้ง และความขนพองสยองเกล้าก็เกิดขึ้นตามมา<br>
  ท่านอนาถบิณฑิกคหบดีจึงใคร่จะรีบกลับจากที่นั้น ครั้งนั้น สิวกยักษ์หายตัวไปได้<br>
  ส่งเสียงให้ได้ยินว่า</p>
<p class="footer">เชิงอรรถ :<br>
  ๑ ก้าวขึ้นไปดีแล้ว หมายถึงก้าวขึ้นไปในพระศาสนาดีแล้ว (สํ.ส.อ. ๑/๒๔๑/๒๙๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๔๖ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๘. สุทัตตสูตร</p>
<p>
  ช้าง ๑๐๐,๐๐๐ เชือก ม้า ๑๐๐,๐๐๐ ตัว<br>
  รถเทียมด้วยม้าอัสดร ๑๐๐,๐๐๐ คัน<br>
  หญิงสาวที่ประดับตุ้มหูอัญมณี ๑๐๐,๐๐๐ คน<br>
  ยังไม่ถึงเสี้ยวที่ ๑๖๑ แห่งการก้าวเท้าไปข้างหน้าก้าวหนึ่ง<br>
  ท่านจงก้าวไปเถิดคหบดี ท่านจงก้าวไปเถิดคหบดี<br>
  การก้าวไปของท่านประเสริฐ การถอยหลังไม่ประเสริฐเลย<br>
  ครั้งนั้น ความมืดได้หายไป แสงสว่างก็ปรากฏขึ้นแก่ท่านอนาถบิณฑิกคหบดี<br>
  ความกลัว ความหวาดสะดุ้ง และความขนพองสยองเกล้าก็ระงับไป<br>
  แม้ครั้งที่ ๒ แสงสว่างก็หายไป ความมืดก็ปรากฏขึ้นแก่ท่านอนาถบิณฑิก-<br>
  คหบดี ความกลัว ความหวาดสะดุ้ง และความขนพองสยองเกล้าก็บังเกิดขึ้น<br>
  ท่านอนาถบิณฑิกคหบดีจึงใคร่ที่จะกลับจากที่นั้นอีก แม้ครั้งที่ ๒ สิวกยักษ์หายตัว<br>
  ไปได้ส่งเสียงให้ได้ยินว่า<br>
  ช้าง ๑๐๐,๐๐๐ เชือก ม้า ๑๐๐,๐๐๐ ตัว<br>
  ฯลฯ<br>
  ยังไม่ถึงเสี้ยวที่ ๑๖ แห่งการก้าวเท้าไปข้างหน้าก้าวหนึ่ง<br>
  ท่านจงก้าวไปเถิดคหบดี ท่านจงก้าวไปเถิดคหบดี<br>
  การก้าวไปของท่านประเสริฐ การถอยหลังไม่ประเสริฐเลย<br>
  ครั้งนั้น ความมืดก็หายไป แสงสว่างก็ปรากฏขึ้นแก่ท่านอนาถบิณฑิกคหบดี<br>
  ความกลัว ความหวาดสะดุ้ง และความขนพองสยองเกล้าก็ระงับไป</p>
<p class="footer">เชิงอรรถ :<br>
  ๑ เสี้ยวที่ ๑๖ หมายความว่า การก้าวเท้าไปข้างหนึ่งนั้น เมื่อแบ่งเป็น ๑๖ ส่วนแล้วเอาส่วนที่หนึ่งใน
  ๑๖ ส่วน<br>
  นั้นมาแบ่งเป็นอีก ๑๖ ส่วน แล้วเอาส่วนหนึ่งที่แบ่งเป็น ๑๖ ส่วนครั้งที่ ๒ นั้นมาแบ่งเป็น
  ๑๖ ส่วนอีกครั้งหนึ่ง<br>
  ส่วน ๑ ใน ๑๖ ส่วนที่แบ่งครั้งที่ ๓ นี้จัดเป็นเสี้ยวที่ ๑๖ สัตว์สิ่งของอย่างละ
  ๑ แสนยังมีค่าไม่ถึงเสี้ยว<br>
  ที่ ๑๖ แห่งการก้าวเท้าไปก้าวหนึ่งที่แบ่งแล้ว ๑๖ ครั้ง ๑๖ เที่ยว ๑๖ หน เพราะท่านอนาถปิณฑิกะก้าว<br>
  เท้าไปถึงพระพุทธเจ้าแล้วจะสำเร็จโสดาปัตติผล จักเอาของหอม พวงมาลา กระทำการบูชา
  จักไหว้<br>
  พระเจดีย์ จักฟังธรรม จักนิมนตร์พระสงฆ์แล้วถวายทาน จักตั้งมั่นในสรณะและศีล (ตามแนวอธิบายแห่ง<br>
  สํ.ส.อ. ๑/๒๔๒/๒๙๘, สารตฺถ.ฏีกา ๓/๓๐๕/๔๗๔-๔๗๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๔๗ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๘. สุทัตตสูตร</p>
<p>
  แม้ครั้งที่ ๓ แสงสว่างก็หายไป ความมืดก็ปรากฏขึ้นแก่ท่านอนาถบิณฑิก-<br>
  คหบดี ความกลัว ความหวาดสะดุ้ง และความขนพองสยองเกล้าก็บังเกิดขึ้น<br>
  ท่านอนาถบิณฑิกคหบดีจึงใคร่ที่จะกลับจากที่นั้นอีก แม้ครั้งที่ ๓ สิวกยักษ์หายตัวไป<br>
  ได้ส่งเสียงให้ได้ยินว่า<br>
  ช้าง ๑๐๐,๐๐๐ เชือก ม้า ๑๐๐,๐๐๐ ตัว<br>
  ฯลฯ<br>
  ยังไม่ถึงเสี้ยวที่ ๑๖ แห่งการก้าวเท้าไปข้างหน้าก้าวหนึ่ง<br>
  ท่านจงก้าวไปเถิดคหบดี ท่านจงก้าวไปเถิดคหบดี<br>
  การก้าวไปของท่านประเสริฐ การถอยหลังไม่ประเสริฐเลย<br>
  ครั้งนั้น ความมืดก็หายไป แสงสว่างก็ปรากฏขึ้นแก่ท่านอนาถบิณฑิกคหบดี<br>
  ความกลัว ความหวาดสะดุ้ง และความขนพองสยองเกล้าก็ระงับไป ครั้งนั้น ท่าน<br>
  อนาถบิณฑิกคหบดีเดินเข้าไปเฝ้าพระผู้มีพระภาคถึงป่าสีตวัน<br>
  สมัยนั้น พระผู้มีพระภาคเสด็จลุกขึ้นในเวลาเช้าตรู่แล้ว เสด็จจงกรมอยู่ในที่<br>
  กลางแจ้ง พระองค์ได้ทอดพระเนตรเห็นท่านอนาถบิณฑิกคหบดีผู้มาแต่ไกล ครั้นแล้ว<br>
  เสด็จลงจากที่จงกรม ประทับนั่งบนพุทธอาสน์ที่ปูลาดไว้แล้ว ได้ตรัสกับท่านอนาถ-<br>
  บิณฑิกคหบดีดังนี้ว่า “มาเถิด สุทัตตะ” ครั้งนั้น ท่านอนาถบิณฑิกคหบดีคิดว่า<br>
  “พระผู้มีพระภาคทรงทักเราโดยชื่อ” จึงร่าเริงดีใจหมอบลงแทบพระยุคลบาทของ<br>
  พระผู้มีพระภาคด้วยเศียรเกล้าในที่นั้นเองแล้วกราบทูลพระผู้มีพระภาคดังนี้ว่า<br>
  “ข้าแต่พระผู้มีพระภาคผู้เจริญ พระองค์ประทับอยู่เป็นสุขหรือ พระพุทธเจ้าข้า”<br>
  พระผู้มีพระภาคตรัสว่า<br>
  พราหมณ์ผู้ดับกิเลสแล้ว<br>
  ย่อมอยู่เป็นสุขทุกเมื่อ ไม่ติดอยู่ในกาม๑</p>
<p class="footer">เชิงอรรถ :<br>
  ๑ ไม่ติดอยู่ในกาม หมายถึงไม่ติดอยู่ในวัตถุกามและกิเลสกาม ด้วยอำนาจกิเลสคือตัณหาและมิจฉาทิฏฐิ<br>
  (องฺ.ติก.อ. ๒/๓๕/๑๓๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๔๘ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๙. ปฐมสุกกาสูตร</p>
<p>
  เป็นคนเยือกเย็น ไม่มีอุปกิเลส<br>
  ตัดกิเลสเครื่องข้องทุกอย่าง<br>
  พึงกำจัดความกระวนกระวายในใจ<br>
  เข้าถึงความสงบ ย่อมอยู่เป็นสุข๑</p>

<p class="nc">
  สุทัตตสูตรที่ ๘ จบ<br>
<br>
๙. ปฐมสุกกาสูตร<br>
  ว่าด้วยสุกกาภิกษุณี สูตรที่ ๑</p>
<p>
  [๒๔๓] สมัยหนึ่ง พระผู้มีพระภาคประทับอยู่ ณ พระเวฬุวัน สถานที่ให้<br>
  เหยื่อกระแต เขตกรุงราชคฤห์ สมัยนั้น ภิกษุณีชื่อสุกกามีบริษัทหมู่ใหญ่แวดล้อม<br>
  แสดงธรรมอยู่ ครั้งนั้น ยักษ์ผู้เลื่อมใสอย่างยิ่งในสุกกาภิกษุณี จากถนนนี้ไปยัง<br>
  ถนนโน้น จากตรอกนี้ไปยังตรอกโน้น ในกรุงราชคฤห์ ได้กล่าวคาถาเหล่านี้ในเวลานั้นว่า<br>
  พวกมนุษย์ในกรุงราชคฤห์เหล่านี้<br>
  ทำอะไรกัน มัวดื่มน้ำผึ้ง นอนอยู่<br>
  ไม่เข้าไปนั่งใกล้สุกกาภิกษุณีผู้แสดงอมตบทอยู่<br>
  ส่วนพวกคนที่มีปัญญา เข้าใจดื่มอมตบทนั้น<br>
  ซึ่งเป็นธรรมไม่นำกลับหลัง ทำผู้ฟังให้ชุ่มชื่น<br>
  มีโอชะ ดุจบุคคลเดินทางไกลดื่มน้ำฝน๒</p>
<p class="nc">
  ปฐมสุกกาสูตรที่ ๙ จบ</p>
<p class="footer">เชิงอรรถ :<br>
  ๑ ดู องฺ.ติก. (แปล) ๒๐/๓๕/๑๙๑<br>
  ๒ ดู ขุ.เถรี. (แปล) ๒๖/๕๔-๕๕/๕๖๓-๕๖๔<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๔๙ }</p>
<hr>
<p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๑๑. จีราสูตร<br>
<br>
  ๑๐. ทุติยสุกกาสูตร<br>
  ว่าด้วยสุกกาภิกษุณี สูตรที่ ๒</p>
<p>
  [๒๔๔] สมัยหนึ่ง พระผู้มีพระภาคประทับอยู่ ณ พระเวฬุวัน สถานที่ให้<br>
  เหยื่อกระแต เขตกรุงราชคฤห์ สมัยนั้น อุบาสกคนหนึ่งได้ถวายโภชนาหารแก่สุกกา-<br>
  ภิกษุณี ครั้งนั้น ยักษ์ผู้เลื่อมใสอย่างยิ่งในสุกกาภิกษุณี จากถนนนี้ไปยังถนนโน้น<br>
  จากตรอกนี้ไปยังตรอกโน้น ในกรุงราชคฤห์ ได้กล่าวคาถานี้ในเวลานั้นว่า<br>
  อุบาสกนี้มีปัญญา<br>
  ถวายโภชนาหารแก่สุกกาภิกษุณี<br>
  ผู้หลุดพ้นแล้วจากกิเลสเครื่องร้อยรัดทั้งปวง<br>
  ได้ประสบบุญมากหนอ</p>

<p class="nc">
  ทุติยสุกกาสูตรที่ ๑๐ จบ<br>
<br>
๑๑. จีราสูตร<br>
  ว่าด้วยจีราภิกษุณี</p>
<p>
  [๒๔๕] สมัยหนึ่ง พระผู้มีพระภาคประทับอยู่ ณ พระเวฬุวัน สถานที่ให้<br>
  เหยื่อกระแต เขตกรุงราชคฤห์ สมัยนั้น อุบาสกคนหนึ่งได้ถวายจีวรแก่จีราภิกษุณี<br>
  ครั้งนั้น ยักษ์ผู้เลื่อมใสอย่างยิ่งในจีราภิกษุณี จากถนนนี้ไปยังถนนโน้น จากตรอกนี้<br>
  ไปยังตรอกโน้น ในกรุงราชคฤห์ ได้กล่าวคาถานี้ในเวลานั้นว่า<br>
  อุบาสกนี้มีปัญญา<br>
  ถวายจีวรแก่จีราภิกษุณี<br>
  ผู้หลุดพ้นแล้วจากกิเลสเครื่องประกอบทั้งปวง<br>
  ได้ประสบบุญมากหนอ</p>
<p class="nc">
  จีราสูตรที่ ๑๑ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๕๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๑๒. อาฬวกสูตร<br>
<br>
  ๑๒. อาฬวกสูตร<br>
  ว่าด้วยอาฬวกยักษ์</p>
<p>
  [๒๔๖] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ในภพของอาฬวกยักษ์ เขตเมืองอาฬวี<br>
  ครั้งนั้น อาฬวกยักษ์เข้าไปเฝ้าพระผู้มีพระภาคถึงที่ประทับ ได้กล่าวกับพระผู้มี<br>
  พระภาคดังนี้ว่า “ท่านจงออกมา สมณะ”<br>
  พระผู้มีพระภาคตรัสว่า “ดีแล้ว ผู้มีอายุ” แล้วก็เสด็จออกมา<br>
  อาฬวกยักษ์กล่าวว่า “ท่านจงเข้าไป สมณะ”<br>
  พระผู้มีพระภาคตรัสว่า “ดีแล้ว ผู้มีอายุ” แล้วก็เสด็จเข้าไป<br>
  แม้ครั้งที่ ๒ อาฬวกยักษ์ได้กล่าวกับพระผู้มีพระภาคดังนี้ว่า “ท่านจงออกมา<br>
  สมณะ”<br>
  พระผู้มีพระภาคตรัสว่า “ดีแล้ว ผู้มีอายุ” แล้วก็เสด็จออกมา<br>
  อาฬวกยักษ์กล่าวว่า “ท่านจงเข้าไป สมณะ”<br>
  พระผู้มีพระภาคตรัสว่า “ดีแล้ว ผู้มีอายุ” แล้วก็เสด็จเข้าไป<br>
  แม้ครั้งที่ ๓ อาฬวกยักษ์ได้กล่าวกับพระผู้มีพระภาคดังนี้ว่า “ท่านจงออกมา<br>
  สมณะ”<br>
  พระผู้มีพระภาคตรัสว่า “ดีแล้ว ผู้มีอายุ” แล้วก็เสด็จออกมา<br>
  อาฬวกยักษ์กล่าวว่า “ท่านจงเข้าไป สมณะ”<br>
  พระผู้มีพระภาคตรัสว่า “ดีแล้ว ผู้มีอายุ” แล้วก็เสด็จเข้าไป<br>
  แม้ครั้งที่ ๔ อาฬวกยักษ์ได้กล่าวกับพระผู้มีพระภาคดังนี้อีกว่า “ท่านจงออกมา<br>
  สมณะ”<br>
  พระผู้มีพระภาคตรัสว่า “ผู้มีอายุ เราจักไม่ออกไปละ ท่านจะทำอะไรก็จง<br>
  ทำเถิด”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๕๑ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๑๒. อาฬวกสูตร</p>
<p>
  อาฬวกยักษ์ได้กล่าวว่า “สมณะ เราจักถามปัญหากับท่าน ถ้าท่านไม่<br>
  พยากรณ์ตอบแก่เรา เราจักทำจิตของท่านให้พลุ่งพล่าน จักฉีกหัวใจของท่าน<br>
  หรือจักจับที่เท้าแล้วเหวี่ยงไปยังฝั่งแม่น้ำคงคาข้างโน้น”<br>
  พระผู้มีพระภาคตรัสว่า “ผู้มีอายุ เราไม่เห็นใครเลยในโลก พร้อมทั้งเทวโลก<br>
  มารโลก พรหมโลก ในหมู่สัตว์พร้อมทั้งสมณพราหมณ์ เทวดาและมนุษย์ ที่จะพึง<br>
  ทำจิตของเราให้พลุ่งพล่านได้ ฉีกหัวใจของเรา หรือจับเราที่เท้าแล้วเหวี่ยงไปยัง<br>
  ฝั่งแม่น้ำคงคาข้างโน้นได้ เชิญท่านถามตามที่ท่านต้องการเถิด”<br>
  อาฬวกยักษ์ถามว่า<br>
  อะไรเล่าเป็นทรัพย์เครื่องปลื้มใจ<br>
  ที่ประเสริฐ ของบุรุษในโลกนี้<br>
  อะไรเล่าที่บุคคลประพฤติดีแล้ว นำความสุขมาให้<br>
  อะไรเล่ามีรสล้ำเลิศกว่ารสทั้งหลาย<br>
  นักปราชญ์ทั้งหลายกล่าวถึงชีวิต<br>
  ของผู้เป็นอยู่อย่างไร ว่าประเสริฐสุด<br>
  พระผู้มีพระภาคตรัสตอบว่า<br>
  ศรัทธาเป็นทรัพย์เครื่องปลื้มใจ<br>
  ที่ประเสริฐ ของบุรุษในโลกนี้<br>
  ธรรม๑ที่บุคคลประพฤติดีแล้ว นำความสุขมาให้<br>
  ความสัตย์แลมีรสล้ำเลิศกว่ารสทั้งหลาย<br>
  นักปราชญ์ทั้งหลายกล่าวถึงชีวิต<br>
  ของผู้เป็นอยู่ด้วยปัญญา ว่าประเสริฐสุด</p>
<p class="footer">เชิงอรรถ :<br>
  ๑ ธรรม ในที่นี้หมายถึงกุศลธรรม ๑๐ ประการ อีกนัยหนึ่ง หมายถึงธรรมมีทานและศีล
  เป็นต้น (สํ.ส.อ.<br>
  ๑/๒๔๖/๓๑๑)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๕๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] ๑๒. อาฬวกสูตร</p>
<p>
  อาฬวกยักษ์ถามว่า<br>
  บุคคลข้ามโอฆะ๑ได้อย่างไรเล่า<br>
  ข้ามอรรณพ๑ได้อย่างไรเล่า<br>
  ล่วงทุกข์ได้อย่างไรเล่า บริสุทธิ์ได้อย่างไรเล่า<br>
  พระผู้มีพระภาคตรัสตอบว่า<br>
  บุคคลข้ามโอฆะได้ด้วยศรัทธา<br>
  ข้ามอรรณพได้ด้วยความไม่ประมาท<br>
  ล่วงทุกข์ได้ด้วยความเพียร บริสุทธิ์ได้ด้วยปัญญา<br>
  อาฬวกยักษ์ถามว่า<br>
  บุคคลได้ปัญญาอย่างไรเล่า<br>
  ทำอย่างไรเล่าจึงจะหาทรัพย์ได้<br>
  บุคคลได้เกียรติยศอย่างไรเล่า<br>
  ทำอย่างไรเล่าจึงจะผูกมิตรไว้ได้<br>
  บุคคลละโลกนี้แล้วไปสู่โลกหน้า<br>
  ทำอย่างไรเล่าจึงจะไม่เศร้าโศก<br>
  พระผู้มีพระภาคตรัสตอบว่า<br>
  บุคคลเชื่อธรรมของพระอรหันต์<br>
  เพื่อบรรลุนิพพาน ไม่ประมาท<br>
  มีความรอบคอบ ฟังด้วยดี ย่อมได้ปัญญา<br>
  บุคคลผู้ทำการเหมาะเจาะไม่ทอดธุระ<br>
  ขยันหมั่นเพียร ย่อมหาทรัพย์ได้<br>
  บุคคลย่อมได้เกียรติยศเพราะความสัตย์<br>
  บุคคลเมื่อให้ย่อมผูกมิตรไว้ได้</p>
<p class="footer">เชิงอรรถ :<br>
  ๑-๑ โอฆะ ในที่นี้หมายถึงทิฏโฐฆะ อรรณพ หมายถึงภโวฆะ (ดูคำอธิบาย โอฆะ ในข้อ ๑
  หน้า ๑) (สํ.ส.อ.<br>
  ๑/๒๔๖/๓๑๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๕๓ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๐. ยักขสังยุต] รวมพระสูตรที่มีในสังยุต</p>
<p>
  บุคคลอยู่ครองเรือนประกอบด้วยศรัทธา<br>
  มีธรรม ๔ ประการนี้ คือ สัจจะ ธรรม๑ ธิติ จาคะ<br>
  ละโลกนี้ไปแล้ว ย่อมไม่เศร้าโศก<br>
  เชิญท่านถามสมณพราหมณ์เป็นอันมากเหล่าอื่นดูชิว่า<br>
  ในโลกนี้มีอะไรที่จะยิ่งไปกว่าสัจจะ ทมะ๑ ขันติ จาคะ เล่า<br>
  อาฬวกยักษ์กราบทูลว่า<br>
  ทำไมเล่า ข้าพระองค์จึงต้องถามสมณพราหมณ์<br>
  เป็นอันมากในบัดนี้<br>
  วันนี้ ข้าพระองค์รู้ชัดถึงประโยชน์ในภายหน้า<br>
  พระพุทธเจ้าเสด็จมาถึงเมืองอาฬวี<br>
  เพื่อประโยชน์แก่ข้าพระองค์โดยแท้<br>
  วันนี้ ข้าพระองค์รู้ชัดถึงทานที่บุคคลให้ในที่ใดมีผลมาก<br>
  ข้าพระองค์จักเที่ยวจากบ้านไปยังบ้าน<br>
  จากเมืองไปยังเมือง นอบน้อมพระสัมมาสัมพุทธเจ้า<br>
  และพระธรรมซึ่งมีส่วนชักนำให้เป็นคนดี</p>

<p class="nc">
  อาฬวกสูตรที่ ๑๒ จบ<br>
  ยักขสังยุต จบบริบูรณ์<br>
<br>
รวมพระสูตรที่มีในสังยุตนี้ คือ<br>
  <br>
   ๑. อินทกสูตร   ๒. สักกสูตร<br>
   ๓. สูจิโลมสูตร  ๔. มณิภัททสูตร<br>
   ๕. สานุสูตร  ๖. ปิยังกรสูตร<br>
   ๗. ปุนัพพสุสูตร  ๘. สุทัตตสูตร<br>
   ๙. ปฐมสุกกาสูตร ๑๐. ทุติยสุกกาสูตร<br>
  ๑๑. จีราสูตร ๑๒. อาฬวกสูตร</p>
<p class="footer">เชิงอรรถ :<br>
  ๑-๑ ธรรมะ และ ทมะ ในที่นี้มีความหมายว่า ปัญญา เหมือนกัน (สํ.ส.อ. ๑/๒๔๖/๓๑๕-๓๑๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๕๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๑. ปฐมวรรค ๑. สุวีรสูตร<br>
<br>
  ๑๑. สักกสังยุต<br>
  ๑. ปฐมวรรค<br>
  หมวดที่ ๑<br>
  ๑. สุวีรสูตร<br>
  ว่าด้วยสุวีรเทพบุตร</p>
<p>
  [๒๔๗] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี ณ ที่นั้น พระผู้มีพระภาครับสั่งเรียกภิกษุทั้งหลายมา<br>
  ตรัสว่า “ภิกษุทั้งหลาย” ภิกษุเหล่านั้นทูลรับสนองพระดำรัสแล้ว พระผู้มีพระภาค<br>
  จึงได้ตรัสเรื่องนี้ว่า<br>
  “ภิกษุทั้งหลาย เรื่องเคยมีมาแล้ว พวกอสูรได้รบกับพวกเทพ ครั้งนั้น<br>
  ท้าวสักกะจอมเทพรับสั่งเรียกสุวีรเทพบุตรมาตรัสว่า ‘สุวีระ พวกอสูรเหล่านี้กำลัง<br>
  พากันมารบกับพวกเทพ ท่านจงไปป้องกันพวกอสูรไว้เถิด’ สุวีรเทพบุตรรับพระบัญชา<br>
  ของท้าวสักกะจอมเทพแล้วก็เผลอลืมเสีย<br>
  แม้ครั้งที่ ๒ ท้าวสักกะจอมเทพก็รับสั่งเรียกสุวีรเทพบุตรมาตรัสว่า ‘สุวีระ<br>
  พวกอสูรเหล่านั้นกำลังพากันมารบกับพวกเทพ ท่านจงไปป้องกันพวกอสูรไว้เถิด’<br>
  แม้ครั้งที่ ๒ สุวีรเทพบุตรรับพระบัญชาของท้าวสักกะจอมเทพแล้วก็เผลอลืมเสีย<br>
  แม้ครั้งที่ ๓ ท้าวสักกะจอมเทพก็รับสั่งเรียกสุวีรเทพบุตรมาตรัสว่า ‘สุวีระ<br>
  พวกอสูรเหล่านั้นกำลังพากันมารบกับพวกเทพ ท่านจงไปป้องกันพวกอสูรไว้เถิด’<br>
  แม้ครั้งที่ ๓ สุวีรเทพบุตรรับพระบัญชาของท้าวสักกะจอมเทพแล้วก็เผลอลืมเสีย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๕๕ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๑. ปฐมวรรค ๑. สุวีรสูตร</p>
<p>
  ครั้งนั้น ท้าวสักกะจอมเทพได้ตรัสกับสุวีรเทพบุตรด้วยคาถาว่า<br>
  บุคคลไม่ขยัน ไม่พยายาม<br>
  แต่ประสบความสุขได้ ณ ที่ใด<br>
  สุวีระ ท่านจงไป ณ ที่นั้น<br>
  และจงพาเราไปให้ถึงที่นั้นด้วยเถิด<br>
  สุวีรเทพบุตรกราบทูลว่า<br>
  บุคคลผู้เกียจคร้าน ไม่ขยัน<br>
  ทั้งยังไม่ใช้ใคร ๆ ให้ช่วยทำกิจทั้งหลาย<br>
  เขาพรั่งพร้อมด้วยกามทุกอย่าง ข้าแต่ท้าวสักกะ<br>
  ขอพระองค์จงตรัสบอกฐานะอันประเสริฐนั้น<br>
  แก่ข้าพระองค์ด้วยเถิด<br>
  ท้าวสักกะตรัสตอบว่า<br>
  บุคคลผู้เกียจคร้าน ไม่ขยัน<br>
  ประสบความสุขที่สุดได้ ณ ที่ใด<br>
  สุวีระ ท่านจงไป ณ ที่นั้น<br>
  และจงพาเราไปให้ถึงที่นั้นด้วยเถิด<br>
  สุวีรเทพบุตรกราบทูลว่า<br>
  ข้าแต่ท้าวสักกะ ผู้ประเสริฐกว่าเทพ<br>
  ข้าพระองค์ทั้งหลายจะพึงได้ความสุขใด<br>
  โดยไม่ต้องทำการงาน ข้าแต่ท้าวสักกะ<br>
  ขอพระองค์จงตรัสบอกความสุขอันประเสริฐนั้น<br>
  ที่ไม่มีความเศร้าโศก ไม่มีความคับแค้นใจ<br>
  แก่ข้าพระองค์ด้วยเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๕๖ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๑. ปฐมวรรค ๒. สุสิมสูตร</p>
<p>
  ท้าวสักกะตรัสว่า<br>
  ถ้าความสุขจะมีได้โดยไม่ต้องทำการงาน<br>
  ไม่ว่าในที่ไหน ๆ ใคร ๆ ก็ดำรงชีพอยู่ไม่ได้<br>
  เพราะนั่นเป็นทางแห่งนิพพาน<br>
  สุวีระ ท่านจงไป ณ ที่นั้น<br>
  และจงพาเราไปให้ถึงที่นั้นด้วยเถิด<br>
  ภิกษุทั้งหลาย ก็ท้าวสักกะจอมเทพนั้นอาศัยผลบุญของพระองค์เป็นอยู่ เสวย<br>
  ราชสมบัติอันมีความเป็นใหญ่ยิ่งด้วยความเป็นใหญ่แห่งเทพชั้นดาวดึงส์ ยังมา<br>
  พรรณนาคุณแห่งความเพียรคือความขยันได้ ข้อที่พวกเธอบวชในธรรมวินัยที่เรา<br>
  กล่าวไว้ดีแล้วอย่างนี้ ขยันหมั่นเพียร พยายามเพื่อบรรลุมรรคผลที่ยังไม่บรรลุ<br>
  เพื่อได้มรรคผลที่ยังไม่ได้ เพื่อทำให้แจ้งมรรคผลที่ยังไม่ได้ทำให้แจ้ง นี้จะพึงงดงาม<br>
  ในธรรมวินัยนี้โดยแท้”</p>

<p class="nc">
  สุวีรสูตรที่ ๑ จบ<br>
<br>
๒. สุสิมสูตร<br>
  ว่าด้วยสุสิมเทพบุตร</p>
<p>
  [๒๔๘] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี ณ ที่นั้น พระผู้มีพระภาครับสั่งเรียกภิกษุ<br>
  ทั้งหลายมาตรัสว่า “ภิกษุทั้งหลาย” ภิกษุเหล่านั้นทูลรับสนองพระดำรัสแล้ว<br>
  พระผู้มีพระภาคจึงได้ตรัสเรื่องนี้ว่า<br>
  “ภิกษุทั้งหลาย เรื่องเคยมีมาแล้ว พวกอสูรได้รบกับพวกเทพ ครั้งนั้น<br>
  ท้าวสักกะจอมเทพรับสั่งเรียกสุสิมเทพบุตรมาตรัสว่า ‘สุสิมะ พวกอสูรเหล่านี้กำลัง<br>
  พากันมารบกับพวกเทพ ท่านจงไปป้องกันพวกอสูรไว้เถิด’ สุสิมเทพบุตรรับพระบัญชา<br>
  ของท้าวสักกะจอมเทพแล้วก็เผลอลืมเสีย<br>
  แม้ครั้งที่ ๒ ท้าวสักกะจอมเทพรับสั่งเรียกสุสิมเทพบุตรมาตรัส ฯลฯ แล้วก็<br>
  เผลอลืมเสีย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๕๗ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๑. ปฐมวรรค ๒. สุสิมสูตร</p>
<p>
  แม้ครั้งที่ ๓ ท้าวสักกะจอมเทพรับสั่งเรียกสุสิมเทพบุตรมาตรัสว่า ‘สุสิมะ<br>
  พวกอสูรเหล่านี้กำลังพากันมารบกับพวกเทพ ท่านจงไปป้องกันพวกอสูรไว้เถิด’<br>
  แม้ครั้งที่ ๓ สุสิมเทพบุตรรับพระบัญชาของท้าวสักกะจอมเทพแล้วก็เผลอลืมเสีย<br>
  ลำดับนั้น ท้าวสักกะจอมเทพได้ตรัสกับสุสิมเทพบุตรด้วยคาถาว่า<br>
  บุคคลไม่ขยัน ไม่พยายาม<br>
  แต่ประสบความสุขได้ ณ ที่ใด<br>
  สุสิมะ ท่านจงไป ณ ที่นั้น<br>
  และจงพาเราไปให้ถึงที่นั้นด้วยเถิด<br>
  สุสิมเทพบุตรกราบทูลว่า<br>
  บุคคลผู้เกียจคร้าน ไม่ขยัน<br>
  ทั้งยังไม่ใช้ใคร ๆ ให้ช่วยทำกิจทั้งหลายอีกด้วย<br>
  เขาพรั่งพร้อมด้วยกามทุกอย่าง ข้าแต่ท้าวสักกะ<br>
  ขอพระองค์จงตรัสบอกฐานะอันประเสริฐนั้น<br>
  แก่ข้าพระองค์ด้วยเถิด<br>
  ท้าวสักกะตรัสว่า<br>
  บุคคลผู้เกียจคร้าน ไม่ขยัน<br>
  ประสบความสุขที่สุดได้ ณ ที่ใด<br>
  สุสิมะ ท่านจงไป ณ ที่นั้น<br>
  และจงพาเราไปให้ถึงที่นั้นด้วยเถิด<br>
  สุสิมเทพบุตรกราบทูลว่า<br>
  ข้าแต่ท้าวสักกะ ผู้ประเสริฐกว่าเทพ<br>
  ข้าพระองค์ทั้งหลายจะพึงได้ความสุขใด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๕๘ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๑. ปฐมวรรค ๓. ธชัคคสูตร</p>
<p>
  โดยไม่ต้องทำการงานเลย ข้าแต่ท้าวสักกะ<br>
  ขอพระองค์จงตรัสบอกความสุขอันประเสริฐนั้น<br>
  ที่ไม่มีความเศร้าโศก ไม่มีความคับแค้นใจ<br>
  แก่ข้าพระองค์ด้วยเถิด<br>
  ท้าวสักกะตรัสว่า<br>
  ถ้าความสุขจะมีได้โดยไม่ต้องทำการงาน<br>
  ไม่ว่าในที่ไหน ๆ ใคร ๆ ก็ดำรงชีพอยู่ไม่ได้<br>
  เพราะนั่นเป็นทางแห่งนิพพาน<br>
  สุสิมะ ท่านจงไป ณ ที่นั้น<br>
  และจงพาเราไปให้ถึงที่นั้นด้วยเถิด<br>
  ภิกษุทั้งหลาย ก็ท้าวสักกะจอมเทพนั้นอาศัยผลบุญของพระองค์เป็นอยู่<br>
  เสวยราชสมบัติอันมีความเป็นใหญ่ยิ่งด้วยความเป็นใหญ่แห่งเทพชั้นดาวดึงส์ ยังมา<br>
  พรรณนาคุณแห่งความเพียรคือความขยันได้ ข้อที่พวกเธอบวชในธรรมวินัยที่เรา<br>
  กล่าวไว้ดีแล้วอย่างนี้ ขยันหมั่นเพียร พยายามเพื่อบรรลุมรรคผลที่ยังไม่บรรลุ<br>
  เพื่อได้มรรคผลที่ยังไม่ได้ เพื่อทำให้แจ้งมรรคผลที่ยังไม่ได้ทำให้แจ้ง นี้จะพึงงดงาม<br>
  ในธรรมวินัยนี้โดยแท้”</p>

<p class="nc">
  สุสิมสูตรที่ ๒ จบ<br>
<br>
๓. ธชัคคสูตร<br>
  ว่าด้วยเรื่องยอดธง</p>
<p>
  [๒๔๙] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถบิณฑิก-<br>
  เศรษฐี เขตกรุงสาวัตถี ณ ที่นั้น พระผู้มีพระภาครับสั่งเรียกภิกษุทั้งหลายมาตรัส<br>
  ว่า “ภิกษุทั้งหลาย” ภิกษุเหล่านั้นทูลรับสนองพระดำรัสแล้ว พระผู้มีพระภาคจึงได้<br>
  ตรัสเรื่องนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๕๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๑. ปฐมวรรค ๓. ธชัคคสูตร</p>
<p>
  “ภิกษุทั้งหลาย เรื่องเคยมีมาแล้ว สงครามระหว่างเทพกับอสูรประชิดกัน<br>
  ครั้งนั้น ท้าวสักกะจอมเทพรับสั่งกับเทพชั้นดาวดึงส์ว่า<br>
  ‘ท่านผู้นิรทุกข์ทั้งหลาย ถ้าความกลัว ความหวาดสะดุ้ง หรือความขนพอง<br>
  สยองเกล้า จะพึงเกิดขึ้นแก่พวกเทพผู้ไปในสงคราม สมัยนั้น พวกท่านพึงแลดูยอด<br>
  ธงของเรา เพราะว่า เมื่อพวกท่านแลดูยอดธงของเราอยู่ ความกลัว ความหวาด<br>
  สะดุ้ง หรือความขนพองสยองเกล้าที่จักเกิดขึ้นก็จักหายไป<br>
  ถ้าพวกท่านไม่แลดูยอดธงของเรา ทีนั้น พวกท่านพึงแลดูยอดธงของท้าว<br>
  ปชาบดีเทวราชเถิด เพราะว่า เมื่อพวกท่านแลดูยอดธงของท้าวปชาบดีเทวราชอยู่<br>
  ความกลัว ความหวาดสะดุ้ง หรือความขนพองสยองเกล้าที่จักเกิดขึ้นก็จักหายไป<br>
  ถ้าพวกท่านไม่แลดูยอดธงของท้าวปชาบดีเทวราช ทีนั้น พวกท่านก็พึงแลดู<br>
  ยอดธงของท้าววรุณเทวราชเถิด เพราะว่า เมื่อพวกท่านแลดูยอดธงของท้าววรุณ-<br>
  เทวราชอยู่ ความกลัว ความหวาดสะดุ้ง หรือความขนพองสยองเกล้าที่จักเกิดขึ้น<br>
  ก็จักหายไป<br>
  ถ้าพวกท่านไม่แลดูยอดธงของท้าววรุณเทวราช ทีนั้น พวกท่านพึงแลดู<br>
  ยอดธงของท้าวอีสานเทวราชเถิด เพราะว่า เมื่อพวกท่านแลดูยอดธงของท้าว-<br>
  อีสานเทวราชอยู่ ความกลัว ความหวาดสะดุ้ง หรือความขนพองสยองเกล้า<br>
  ที่จักเกิดขึ้นก็จักหายไป<br>
  เมื่อพวกเทพแลดูยอดธงของท้าวสักกะจอมเทพก็ดี แลดูยอดธงของท้าวปชา-<br>
  บดีเทวราชก็ดี แลดูยอดธงของท้าววรุณเทวราชก็ดี แลดูยอดธงของท้าวอีสาน-<br>
  เทวราชก็ดี ความกลัว ความหวาดสะดุ้ง หรือความขนพองสยองเกล้า ที่จักเกิดขึ้น<br>
  พึงหายไปบ้าง ไม่หายไปบ้าง<br>
  ข้อนั้นเพราะเหตุไร<br>
  เพราะว่า ท้าวสักกะจอมเทพยังไม่ปราศจากราคะ ไม่ปราศจากโทสะ<br>
  ไม่ปราศจากโมหะ เป็นผู้มีความกลัว มีความหวาดสะดุ้ง หนีไปอยู่<br>
  ภิกษุทั้งหลาย ส่วนเรากล่าวอย่างนี้ว่า ‘ภิกษุทั้งหลาย หากว่าความกลัว<br>
  ความหวาดสะดุ้ง หรือความขนพองสยองเกล้า พึงบังเกิดแก่พวกเธอผู้อยู่ในป่า<br>
  อยู่ที่โคนไม้ หรืออยู่ในเรือนว่าง ทีนั้น พวกเธอพึงระลึกถึงเราเนือง ๆ เท่านั้นว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๖๐ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๑. ปฐมวรรค ๓. ธชัคคสูตร</p>
<p>
  ‘แม้เพราะเหตุนี้ พระผู้มีพระภาคพระองค์นั้นเป็นพระอรหันต์ ตรัสรู้ด้วย<br>
  พระองค์เองโดยชอบ เพียบพร้อมด้วยวิชชาและจรณะ เสด็จไปดี รู้แจ้งโลก<br>
  เป็นสารถีฝึกผู้ควรฝึกได้อย่างยอดเยี่ยม เป็นศาสดาของเทวดาและมนุษย์ทั้งหลาย<br>
  เป็นพระพุทธเจ้า เป็นพระผู้มีพระภาค๑ ภิกษุทั้งหลาย เพราะว่า เมื่อพวกเธอระลึก<br>
  ถึงเราเนือง ๆ อยู่ ความกลัว ความหวาดสะดุ้ง หรือความขนพองสยองเกล้า<br>
  ที่จักเกิดขึ้นก็จักหายไป</p>
<p class="footer">เชิงอรรถ :<br>
  ๑ พระพุทธคุณ ๙ บทนี้ แต่ละบทมีอรรถอเนกประการ คือ<br>
  ๑. ชื่อว่าเป็นพระอรหันต์ เพราะห่างไกลจากกิเลส, เพราะกำจัดข้าศึกคือกิเลส, เพราะหักซี่กำแห่งสังสาระ<br>
  คือการเวียนว่ายตายเกิด, เพราะเป็นผู้ควรรับไทยธรรม, เพราะไม่ทำบาปในที่ลับ<br>
  ๒. ชื่อว่าตรัสรู้ด้วยพระองค์เองโดยชอบ เพราะตรัสรู้ธรรมทั้งปวงโดยชอบและด้วยพระองค์เอง<br>
  ๓. ชื่อว่าเพียบพร้อมด้วยวิชชาและจรณะ วิชชา ได้แก่ วิชชา ๓ และวิชชา ๘ วิชชา
  ๓ คือ<br>
  (๑) ปุพเพนิวาสานุสสติญาณ ความรู้ที่ระลึกชาติได้ (๒) จุตูปปาตญาณ ความรู้จุติและอุบัติ
  (๓) อาสวักขย-<br>
  ญาณ ความรู้ที่ทำให้สิ้นอาสวะ วิชชา ๘ คือ (๑) วิปัสสนาญาณ ญาณที่เป็นวิปัสสนา
  (๒) มโนมยิทธิ<br>
  มีฤทธิ์ทางใจ (๓) อิทธิวิธิ แสดงฤทธิ์ได้ต่าง ๆ (๔) ทิพพโสต หูทิพย์ (๕) เจโตปริยญาณ
  กำหนดรู้จิตผู้อื่น<br>
  ได้ (๖) ปุพเพนิวาสานุสสติญาณ ความรู้ระลึกชาติได้ (๗) ทิพพจักขุ ตาทิพย์ หรือเรียกจุตูปปาตญาณ<br>
  (๘) อาสวักขยญาณ ความรู้ที่ทำให้สิ้นอาสวะ<br>
  จรณะ ๑๕ คือ (๑) สีลสัมปทา ความถึงพร้อมด้วยศีล (๒) อินทรียสังวร ความสำรวมอินทรีย์<br>
  (๓) โภชเนมัตตัญญุตา ความเป็นผู้รู้จักประมาณในการบริโภค (๔) ชาคริยานุโยค การหมั่นประกอบ<br>
  ความเพียรเป็นเครื่องตื่น (๕) มีศรัทธา (๖) มีหิริ (๗) มีโอตตัปปะ (๘) เป็นพหูสูต
  (๙) วิริยารัมภะ<br>
  ปรารภความเพียร (๑๐) มีสติมั่นคง (๑๑) มีปัญญา (๑๒) ปฐมฌาน (๑๓) ทุติยฌาน (๑๔)
  ตติยฌาน<br>
  (๑๕) จตุตถฌาน<br>
  ๔. ชื่อว่าผู้เสด็จไปดี เพราะทรงดำเนินรุดหน้าไปไม่หวนกลับคืนมาหากิเลสที่ทรงละได้แล้ว<br>
  ๕. ชื่อว่าผู้รู้แจ้งโลก เพราะทรงรู้แจ้งโลก เหตุเกิดแห่งโลก ความดับโลก วิธีปฏิบัติให้ลุถึงความดับโลก<br>
  (ทุกข์ สมุทัย นิโรธ และมรรค) และทรงรู้แจ้งโลกทั้ง ๓ คือ สังขารโลก สัตว์โลก
  และโอกาสโลก<br>
  ๖. ชื่อว่าสารถีฝึกผู้ที่ควรฝึกได้อย่างยอดเยี่ยม เพราะทรงฝึกผู้ที่ควรฝึกฝน ทั้งเทวดา
  มนุษย์ อมนุษย์<br>
  สัตว์ดิรัจฉาน ด้วยอุบายต่าง ๆ<br>
  ๗. ชื่อว่าเป็นศาสดาของเทวดาและมนุษย์ทั้งหลาย เพราะทรงสั่งสอนทั้งเทวดาและมนุษย์
  ด้วย<br>
  ประโยชน์ในโลกนี้และประโยชน์ในโลกหน้า ผู้ปฏิบัติตามแล้วสำเร็จมรรคผลในโลกนี้บ้าง
  จุติไปเกิดใน<br>
  สวรรค์กลับมาฟังธรรมแล้วสำเร็จมรรคผลบ้าง ทรงช่วยเหลือหมู่สัตว์ให้พ้นความกันดารคือความเกิด<br>
  ๘. ชื่อว่าเป็นพระพุทธเจ้า เพราะทรงรู้สิ่งที่ควรรู้ทั้งหมด ด้วยพระองค์เองและทรงสอนให้ผู้อื่นรู้ตาม<br>
  ๙. ชื่อว่าเป็นพระผู้มีพระภาค เพราะ (๑) ทรงมีโชค (๒) ทรงทำลายข้าศึกคือกิเลส
  (๓) ทรงประกอบด้วย<br>
  ราคธรรม ๖ ประการ (คือ ความเป็นใหญ่เหนือจิตของตน โลกุตตรธรรม ยศ สิริ ความสำเร็จประโยชน์<br>
  ตามต้องการ และความเพียร) (๔) ทรงจำแนกแจกแจงธรรม (๕) ทรงเสพอริยธรรม (๖) ทรงคลายตัณหา<br>
  ในภพทั้ง ๓ (๗) ทรงเป็นที่เคารพของชาวโลก (๘) ทรงอบรมพระองค์ดีแล้ว (๙) ทรงมีส่วนแห่งปัจจัย
  ๔<br>
  เป็นต้น (วิ.อ. ๑/๑๑๕-๑๑๘,สารตฺถ. ฏีกา ๑/๒๗๐-๔๐๐)<br>
  อนึ่ง พระพุทธคุณนี้ ท่านแบ่งเป็น ๑๐ ประการ โดยแยกข้อ ๖ เป็น ๒ ประการ คือ (๑)
  เป็นผู้ยอดเยี่ยม<br>
  (๒) เป็นสารถีฝึกผู้ควรฝึกได้ (วิ.อ. ๑/๑/๑๑๒-๑๑๓, วิสุทธิ. ๑/๒๖๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๖๑ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๑. ปฐมวรรค ๓. ธชัคคสูตร</p>
<p>
  ถ้าพวกเธอไม่ระลึกถึงเราเนือง ๆ ทีนั้น พวกเธอพึงระลึกถึงพระธรรมเนือง ๆ<br>
  ว่าพระธรรมอันพระผู้มีพระภาคตรัสไว้ดีแล้ว ผู้ปฏิบัติจะพึงเห็นชัดด้วยตนเอง<br>
  ไม่ประกอบด้วยกาล ควรเรียกให้มาดู ควรน้อมเข้ามาในตน อันวิญญูชนพึงรู้<br>
  เฉพาะตน<br>
  ภิกษุทั้งหลาย เพราะว่า เมื่อพวกเธอระลึกถึงพระธรรมอยู่เนือง ๆ ความกลัว<br>
  ความหวาดสะดุ้ง หรือความขนพองสยองเกล้าที่จักเกิดขึ้นก็จักหายไป<br>
  ถ้าพวกเธอไม่ระลึกถึงพระธรรมเนือง ๆ ทีนั้น พวกเธอพึงระลึกถึงพระสงฆ์<br>
  เนือง ๆ ว่า พระสงฆ์สาวกของพระผู้มีพระภาค เป็นผู้ปฏิบัติดี ปฏิบัติตรง ปฏิบัติ<br>
  ถูกทาง ปฏิบัติสมควร ได้แก่ อริยบุคคล ๔ คู่ คือ ๘ บุคคล พระสงฆ์สาวกของ<br>
  พระผู้มีพระภาคนี้ เป็นผู้ควรแก่ของที่เขานำมาถวาย ควรแก่ของต้อนรับ ควรแก่<br>
  ทักษิณา ควรแก่การทำอัญชลี เป็นนาบุญอันยอดเยี่ยมของโลก เพราะว่า เมื่อพวก<br>
  เธอระลึกถึงพระสงฆ์อยู่เนือง ๆ ความกลัว ความหวาดสะดุ้ง หรือความขนพอง<br>
  สยองเกล้าที่จักเกิดขึ้นก็จักหายไป<br>
  ข้อนั้นเพราะเหตุไร<br>
  เพราะว่า พระตถาคตอรหันตสัมมาสัมพุทธเจ้า เป็นผู้ปราศจากราคะ ปราศจาก<br>
  โทสะ ปราศจากโมหะ เป็นผู้ไม่มีความกลัว ไม่หวาดเสียว ไม่สะดุ้ง ไม่หนีไป”<br>
  พระผู้มีพระภาคผู้สุคตศาสดาได้ตรัสเวยยากรณภาษิตนี้แล้ว จึงได้ตรัสคาถา<br>
  ประพันธ์ต่อไปอีกว่า<br>
  ภิกษุทั้งหลาย เธอทั้งหลายอยู่ในป่าก็ดี<br>
  อยู่ที่โคนไม้ก็ดี อยู่ในเรือนว่างก็ดี<br>
  พึงระลึกถึงพระสัมมาสัมพุทธเจ้าเถิด<br>
  ความกลัวไม่พึงมีแก่เธอทั้งหลาย<br>
  ถ้าเธอทั้งหลายไม่ระลึกถึงพระพุทธเจ้า<br>
  ผู้เจริญที่สุดในโลก ผู้องอาจกว่านรชน<br>
  ทีนั้น เธอทั้งหลายพึงระลึกถึงพระธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๖๒ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๑. ปฐมวรรค ๔. เวปจิตติสูตร</p>
<p>
  ซึ่งเป็นเหตุนำออกจากทุกข์<br>
  ที่พระพุทธเจ้าทรงแสดงไว้ดีแล้ว<br>
  ถ้าเธอทั้งหลายไม่ระลึกถึงพระธรรม<br>
  ซึ่งเป็นเหตุนำออกจากทุกข์<br>
  ที่พระพุทธเจ้าทรงแสดงไว้ดีแล้ว<br>
  ทีนั้น เธอทั้งหลายพึงระลึกถึงพระสงฆ์<br>
  ผู้เป็นนาบุญ ไม่มีนาบุญอื่นยิ่งกว่า<br>
  ภิกษุทั้งหลาย เมื่อเธอทั้งหลายระลึกถึง<br>
  พระพุทธเจ้า พระธรรม และพระสงฆ์อยู่<br>
  ความกลัวก็ดี ความหวาดสะดุ้งก็ดี<br>
  ความขนพองสยองเกล้าก็ดี จักไม่มีเลย</p>

<p class="nc">
  ธชัคคสูตรที่ ๓ จบ<br>
<br>
๔. เวปจิตติสูตร<br>
  ว่าด้วยท้าวเวปจิตติ</p>
<p>
  [๒๕๐] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี ฯลฯ พระผู้มีพระภาคจึงได้ตรัสเรื่องนี้ว่า<br>
  “ภิกษุทั้งหลาย เรื่องเคยมีมาแล้ว สงครามระหว่างเทพกับอสูรประชิดกัน<br>
  ครั้งนั้น ท้าวเวปจิตติจอมอสูรรับสั่งกับพวกอสูรว่า ‘ท่านผู้นิรทุกข์ทั้งหลาย
  ถ้าเมื่อ<br>
  สงครามระหว่างเทพกับอสูรประชิดกัน พวกอสูรพึงชนะ พวกเทพพึงพ่ายแพ้<br>
  เพราะเหตุนั้น ท่านทั้งหลายพึงจองจำท้าวสักกะจอมเทพด้วยเครื่องจองจำทั้ง ๕๑<br>
  รวมทั้งเครื่องผูกคอ แล้วพึงนำมายังเมืองอสูรในสำนักของเรา’<br>
  ฝ่ายท้าวสักกะจอมเทพรับสั่งกับเทพชั้นดาวดึงส์ทั้งหลายว่า ‘ท่านผู้นิรทุกข์<br>
  ทั้งหลาย ถ้าเมื่อสงครามระหว่างเทพกับอสูรประชิดกัน พวกเทพพึงชนะ พวกอสูร</p>
<p class="footer">เชิงอรรถ :<br>
  ๑ เครื่องจองจำทั้ง ๕ ได้แก่ เครื่องจองจำอวัยวะ ๕ ส่วน คือ มือ ๒ เท้า ๒ ลำคอ
  ๑ (สํ.ส.อ. ๑/๒๕๐/๓๒๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๖๓ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๑. ปฐมวรรค ๔. เวปจิตติสูตร</p>
<p>
  พึงพ่ายแพ้ เพราะเหตุนั้น ท่านทั้งหลายพึงจองจำท้าวเวปจิตติจอมอสูร ด้วยเครื่อง<br>
  จองจำทั้ง ๕ รวมทั้งเครื่องผูกคอ แล้วพึงนำมายังสภาชื่อสุธรรมา ในสำนักของเรา’<br>
  สงครามครั้งนั้น พวกเทพชนะ พวกอสูรพ่ายแพ้ ต่อมาเทพชั้นดาวดึงส์ได้<br>
  จองจำท้าวเวปจิตติจอมอสูรด้วยเครื่องจองจำทั้ง ๕ รวมทั้งเครื่องผูกคอ แล้วนำมา<br>
  ยังสภาชื่อสุธรรมา ในสำนักของท้าวสักกะจอมเทพ ได้ยินว่า ท้าวเวปจิตติจอมอสูร<br>
  ถูกจองจำด้วยเครื่องจองจำทั้ง ๕ รวมทั้งเครื่องผูกคอ ได้ด่าบริภาษท้าวสักกะ<br>
  จอมเทพ ซึ่งกำลังเสด็จเข้าและออกยังสภาชื่อสุธรรมา ด้วยวาจาหยาบคาย อันมิใช่<br>
  วาจาของสัตบุรุษ<br>
  ภิกษุทั้งหลาย ครั้งนั้น มาตลีเทพบุตรผู้สงเคราะห์ ได้ทูลถามท้าวสักกะ<br>
  จอมเทพด้วยคาถาว่า<br>
  ข้าแต่ท้าวสักกมฆวาน<br>
  พระองค์ได้ทรงสดับถ้อยคำอันหยาบคาย<br>
  ต่อหน้าของท้าวเวปจิตติจอมอสูร<br>
  ยังทรงอดทนได้เพราะความกลัว<br>
  หรือเพราะไม่มีกำลัง พระเจ้าข้า<br>
  ท้าวสักกะตรัสตอบว่า<br>
  เราอดทนถ้อยคำอันหยาบคาย<br>
  ของท้าวเวปจิตติได้เพราะความกลัว<br>
  หรือเพราะไม่มีกำลังก็หาไม่<br>
  ด้วยว่า วิญญูชนเช่นเราจะพึงโต้ตอบกับคนพาลทำไม<br>
  มาตลีเทพบุตรกราบทูลว่า<br>
  พวกคนพาลพึงทำลายได้ทุกสิ่งทุกอย่าง<br>
  ถ้าเราไม่กีดกันไว้เสียก่อน<br>
  เพราะฉะนั้น ธีรชนพึงกีดกันพวกคนพาลไว้<br>
  ด้วยอาชญาอย่างรุนแรง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๖๔ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๑. ปฐมวรรค ๔. เวปจิตติสูตร</p>
<p>
  ท้าวสักกะตรัสว่า<br>
  ผู้ใดรู้ว่าคนอื่นโกรธ เป็นผู้มีสติ สงบใจไว้ได้<br>
  เราเห็นว่า การสงบใจไว้ได้ของผู้นั้น<br>
  เป็นการกีดกันพวกคนพาลไว้ได้<br>
  มาตลีเทพบุตรกราบทูลว่า<br>
  ข้าแต่ท้าววาสวะ ข้าพระองค์เห็นคุณ<br>
  และโทษในความอดกลั้นนี้ว่า<br>
  เมื่อใด คนพาลย่อมเข้าใจบุคคลนั้นว่า<br>
  ผู้นี้ย่อมอดกลั้นต่อเราเพราะความกลัว<br>
  เมื่อนั้น คนมีปัญญาทราม ก็ยิ่งข่มขี่ผู้นั้น<br>
  เหมือนโคตัวที่มีกำลังข่มขี่โคตัวที่แพ้ให้หนีไป ฉะนั้น<br>
  ท้าวสักกะตรัสว่า<br>
  บุคคลจะเข้าใจว่า คนนี้อดกลั้นต่อเราได้<br>
  เพราะความกลัว หรือไม่ก็ตามที<br>
  ประโยชน์ทั้งหลายของตนเป็นอย่างยิ่ง<br>
  ประโยชน์อื่นที่ยิ่งกว่าขันติไม่มี<br>
  บุคคลใดเป็นคนแข็งแรง<br>
  อดกลั้นต่อผู้อ่อนแรงกว่าได้<br>
  ความอดกลั้นของบุคคลนั้น<br>
  บัณฑิตทั้งหลายกล่าวว่าเป็นขันติอย่างยิ่ง<br>
  เพราะว่าบุคคลผู้อ่อนแรงจำต้องอดทนอยู่เอง<br>
  กำลังของบุคคลใดไม่เข้มแข็ง<br>
  บัณฑิตทั้งหลายกล่าวถึงกำลังของบุคคลนั้นว่า ไม่ใช่กำลัง<br>
  เพราะว่าไม่มีบุคคลใดกล่าวโต้ตอบบุคคลผู้มีกำลัง<br>
  และมีธรรมคุ้มครองแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๖๕ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๑. ปฐมวรรค ๕. สุภาสิตชยสูตร</p>
<p>
  ผู้ใดโกรธตอบต่อบุคคลผู้โกรธ<br>
  ผู้นั้นย่อมเลวกว่าผู้โกรธ เพราะการโกรธตอบนั้น<br>
  บุคคลผู้ไม่โกรธตอบต่อบุคคลผู้โกรธ<br>
  ชื่อว่าชนะสงครามที่ชนะได้ยาก<br>
  ผู้ใดรู้ว่าผู้อื่นโกรธ เป็นผู้มีสติ สงบใจไว้ได้<br>
  ผู้นั้นชื่อว่าประพฤติประโยชน์ของคนทั้ง ๒ ฝ่าย<br>
  คือฝ่ายตนและฝ่ายผู้อื่น<br>
  เมื่อผู้นั้นรักษาประโยชน์ของคนทั้ง ๒ ฝ่าย<br>
  คือฝ่ายตนและฝ่ายผู้อื่น<br>
  ชนทั้งหลายผู้ไม่ฉลาดในธรรมย่อมเข้าใจว่าเป็นคนโง่<br>
  ภิกษุทั้งหลาย ก็ท้าวสักกะจอมเทพนั้นอาศัยผลบุญของพระองค์เป็นอยู่<br>
  เสวยราชสมบัติอันมีความเป็นใหญ่ยิ่งด้วยความเป็นใหญ่แห่งเทพชั้นดาวดึงส์ ยังมา<br>
  พรรณนาคุณของขันติและโสรัจจะไว้ ก็ข้อที่พวกเธอบวชในธรรมวินัยที่เรากล่าว<br>
  ชอบแล้ว เป็นผู้อดทนและสงบเสงี่ยมได้ นี้จะพึงงดงามในธรรมวินัยนี้โดยแท้”</p>

<p class="nc">
  เวปจิตติสูตรที่ ๔ จบ<br>
<br>
๕. สุภาสิตชยสูตร<br>
  ว่าด้วยการแข่งขันคำสุภาษิต</p>
<p>
  [๒๕๑] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี ณ ที่นั้น ฯลฯ พระผู้มีพระภาคจึงได้ตรัส<br>
  เรื่องนี้ว่า<br>
  “ภิกษุทั้งหลาย เรื่องเคยมีมาแล้ว สงครามระหว่างเทพกับอสูรประชิดกัน<br>
  ครั้งนั้น ท้าวเวปจิตติจอมอสูรได้กล่าวกับท้าวสักกะจอมเทพดังนี้ว่า ‘ท่านจอมเทพ<br>
  เราจงมาชนะกันด้วยการกล่าวคำสุภาษิตเถิด’ ท้าวสักกะจอมเทพตรัสว่า ‘ท่านท้าว-<br>
  เวปจิตติ ตกลงตามนั้น พวกเรามาเอาชนะกันด้วยการกล่าวคำสุภาษิต’ ครั้งนั้น<br>
  พวกเทพและพวกอสูรได้ร่วมกันตั้งผู้ตัดสินโดยมีกติกาว่า ‘ผู้ตัดสินเหล่านี้จะต้องรู้<br>
  ทั่วถึงคำสุภาษิต และคำทุพภาษิต’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๖๖ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๑. ปฐมวรรค ๕. สุภาสิตชยสูตร</p>
<p>
  ลำดับนั้น ท้าวเวปจิตติจอมอสูรได้กล่าวกับท้าวสักกะจอมเทพดังนี้ว่า<br>
  ‘ท่านจอมเทพ ท่านจงตรัสคาถาขึ้นก่อน’ เมื่อท้าวเวปจิตติกล่าวเช่นนี้ ท้าวสักกะ<br>
  จอมเทพได้ตรัสกับท้าวเวปจิตติจอมอสูรว่า ‘ท่านท้าวเวปจิตติ ท่านเป็นเทพใน<br>
  เทวโลกนี้มาก่อน ฉะนั้น ขอให้ท่านจงกล่าวคาถาก่อน เมื่อท้าวสักกะตรัสเช่นนี้แล้ว<br>
  ท้าวเวปจิตติจอมอสูรได้กล่าวคาถานี้ว่า<br>
  พวกคนพาลพึงทำลายได้ทุกสิ่งทุกอย่าง<br>
  ถ้าเราไม่กีดกันไว้เสียก่อน<br>
  เพราะฉะนั้น ธีรชนพึงกีดกันพวกคนพาลไว้<br>
  ด้วยอาชญาอย่างรุนแรง<br>
  เมื่อท้าวเวปจิตติจอมอสูรได้กล่าวคาถานี้แล้ว พวกอสูรพากันอนุโมทนา<br>
  พวกเทพต่างก็พากันนิ่งเฉย ลำดับนั้น ท้าวเวปจิตติจอมอสูรได้กล่าวกับท้าวสักกะ<br>
  จอมเทพว่า ‘ท่านจอมเทพ ท่านจงกล่าวคาถาเถิด’ เมื่อท้าวเวปจิตติกล่าวเช่นนี้แล้ว<br>
  ท้าวสักกะจอมเทพได้กล่าวคาถานี้ว่า<br>
  ผู้ใดรู้ว่าผู้อื่นโกรธ เป็นผู้มีสติ สงบใจไว้ได้<br>
  เราเห็นว่า การสงบใจไว้ได้ของผู้นั้น<br>
  เป็นการกีดกันพวกคนพาลไว้ได้<br>
  เมื่อท้าวสักกะจอมเทพได้กล่าวคาถานี้แล้ว พวกเทพก็พากันอนุโมทนา พวกอสูร<br>
  ก็พากันนิ่งเฉย ลำดับนั้น ท้าวสักกะจอมเทพได้ตรัสกับท้าวเวปจิตติจอมอสูรดังนี้ว่า<br>
  ‘ท้าวเวปจิตติ ท่านจงกล่าวคาถาต่อไปเถิด’ เมื่อท้าวสักกะตรัสเช่นนี้ ท้าวเวปจิตติ<br>
  จอมอสูรได้กล่าวคาถานี้ว่า<br>
  ท่านท้าววาสวะ ข้าพเจ้าเห็นคุณ<br>
  และโทษในความอดกลั้นนี้ว่า<br>
  เมื่อใด คนพาลเข้าใจบุคคลนั้นว่า<br>
  ผู้นี้ย่อมอดกลั้นต่อเราเพราะความกลัว<br>
  เมื่อนั้น คนมีปัญญาทรามก็ยิ่งข่มขี่ผู้นั้น<br>
  เหมือนโคตัวที่มีกำลังข่มขี่โคตัวที่แพ้ให้หนีไป ฉะนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๖๗ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๑. ปฐมวรรค ๕. สุภาสิตชยสูตร</p>
<p>
  เมื่อท้าวเวปจิตติจอมอสูรกล่าวคาถานี้แล้ว พวกอสูรพากันอนุโมทนา พวกเทพ<br>
  ต่างก็นิ่งเฉย ลำดับนั้น ท้าวเวปจิตติจอมอสูรได้กล่าวกับท้าวสักกะจอมเทพดังนี้ว่า<br>
  ‘ท่านจอมเทพ ท่านจงกล่าวคาถาต่อไปเถิด’ เมื่อท้าวเวปจิตติจอมอสูรกล่าวเช่นนี้<br>
  ท้าวสักกะจอมเทพได้ตรัสคาถาเหล่านี้ว่า<br>
  บุคคลจะเข้าใจว่าผู้นี้อดกลั้นต่อเราได้<br>
  เพราะความกลัวหรือไม่ก็ตามที<br>
  ประโยชน์ทั้งหลายของตนเป็นอย่างยิ่ง<br>
  ประโยชน์ที่ยิ่งกว่าขันติไม่มี<br>
  บุคคลใดเป็นคนแข็งแรง<br>
  อดกลั้นต่อผู้อ่อนแรงกว่าได้<br>
  ความอดกลั้นของบุคคลนั้น<br>
  บัณฑิตทั้งหลายกล่าวว่าเป็นขันติอย่างยิ่ง<br>
  เพราะว่าบุคคลผู้แข็งแรงจำต้องอดทนอยู่เอง<br>
  กำลังของบุคคลใดไม่เข้มแข็ง<br>
  บัณฑิตทั้งหลายกล่าวถึงกำลังของบุคคลนั้นว่า ไม่ใช่กำลัง<br>
  เพราะว่าไม่มีบุคคลใดกล่าวโต้ตอบบุคคลผู้มีกำลัง<br>
  และมีธรรมคุ้มครองแล้ว<br>
  ผู้ใดโกรธตอบต่อบุคคลผู้โกรธ<br>
  ผู้นั้นย่อมเลวกว่าผู้โกรธ เพราะการโกรธตอบนั้น<br>
  บุคคลผู้ไม่โกรธตอบต่อบุคคลผู้โกรธ<br>
  ชื่อว่าชนะสงครามที่ชนะได้ยาก<br>
  ผู้ใดรู้ว่าผู้อื่นโกรธ เป็นผู้มีสติ สงบใจไว้ได้<br>
  ผู้นั้นชื่อว่าประพฤติประโยชน์ของคนทั้ง ๒ ฝ่าย<br>
  คือฝ่ายตนและฝ่ายผู้อื่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๖๘ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๑. ปฐมวรรค ๖. กุลาวกสูตร</p>
<p>
  เมื่อผู้นั้นรักษาประโยชน์ของคนทั้ง ๒ ฝ่าย<br>
  คือฝ่ายตนและฝ่ายผู้อื่น<br>
  ชนทั้งหลายผู้ไม่ฉลาดในธรรมย่อมเข้าใจว่าเป็นคนโง่<br>
  ภิกษุทั้งหลาย เมื่อท้าวสักกะจอมเทพได้ตรัสคาถาเหล่านี้แล้ว พวกเทพพากัน<br>
  อนุโมทนา พวกอสูรต่างก็นิ่งเฉย ครั้งนั้น ผู้ตัดสินทั้งของพวกเทพและพวกอสูรได้<br>
  กล่าวดังนี้ว่า ‘ท้าวเวปจิตติจอมอสูรตรัสคาถาทั้งหลายแล้ว แต่คาถาเหล่านั้นมีความ<br>
  เกี่ยวข้องกับอาชญา มีความเกี่ยวข้องกับศัสตรา เพราะเหตุนั้น จึงยังมีความ<br>
  ทะเลาะ ความแก่งแย่ง ความวิวาท ส่วนท้าวสักกะจอมเทพตรัสคาถาทั้งหลายแล้ว<br>
  คาถาเหล่านั้นก็ไม่เกี่ยวข้องกับอาชญา ไม่เกี่ยวข้องกับศัสตรา เพราะเหตุนั้น จึงไม่มี<br>
  ความทะเลาะ ไม่มีความแก่งแย่ง ไม่มีความวิวาท ท้าวสักกะจอมเทพชนะเพราะได้<br>
  กล่าวคำสุภาษิต ชัยชนะด้วยการกล่าวคำสุภาษิต ได้เป็นของท้าวสักกะจอมเทพ<br>
  ด้วยประการฉะนี้”</p>

<p class="nc">
  สุภาสิตชยสูตรที่ ๕ จบ<br>
<br>
๖. กุลาวกสูตร<br>
  ว่าด้วยรังนก</p>
<p>
  [๒๕๒] เรื่องเกิดขึ้นที่กรุงสาวัตถี<br>
  ภิกษุทั้งหลาย เรื่องเคยมีมาแล้ว สงครามระหว่างเทพกับอสูรประชิดกัน<br>
  สงครามครั้งนั้นพวกอสูรเป็นฝ่ายชนะ พวกเทพเป็นฝ่ายพ่ายแพ้ พวกเทพผู้พ่ายแพ้<br>
  ต่างพากันหนีไปทางทิศเหนือ พวกอสูรได้ชวนกันไล่ติดตามพวกเทพเหล่านั้นไปทันที<br>
  ครั้งนั้น ท้าวสักกะจอมเทพได้ตรัสกับมาตลีสังคาหกเทพบุตรด้วยคาถาว่า<br>
  มาตลี เธอจงหลีกเลี่ยงรังนกในป่างิ้ว<br>
  โดยบ่ายหน้ารถกลับ<br>
  ถึงเราจะต้องสละชีวิตให้พวกอสูรก็ตามที<br>
  ขออย่าให้นกเหล่านี้พลัดพรากจากรังเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๖๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๑. ปฐมวรรค ๗. นทุพภิยสูตร</p>
<p>
  ภิกษุทั้งหลาย มาตลีสังคาหกเทพบุตรรับพระดำรัสของท้าวสักกะจอมเทพว่า<br>
  ‘ขอความเจริญจงมีแด่พระองค์’ แล้วให้รถซึ่งเทียมด้วยม้าอาชาไนย ๑,๐๐๐ ตัว<br>
  หันกลับ ครั้งนั้น พวกอสูรคิดว่า ‘บัดนี้ รถซึ่งเทียมด้วยม้าอาชาไนย ๑,๐๐๐ ตัว<br>
  ของท้าวสักกะจอมเทพหันกลับมาแล้ว พวกเทพคงจักทำสงครามกับพวกอสูร<br>
  เป็นครั้งที่ ๒ อีกแน่’ พวกอสูรต่างตกใจหนีกลับเข้าไปยังเมืองอสูร ชัยชนะครั้งนี้<br>
  เป็นชัยชนะเพราะธรรมอย่างแท้จริงของท้าวสักกะจอมเทพ ด้วยประการฉะนี้</p>

<p class="nc">
  กุลาวกสูตรที่ ๖ จบ<br>
<br>
๗. นทุพภิยสูตร<br>
  ว่าด้วยการไม่ประทุษร้าย</p>
<p>
  [๒๕๓] เรื่องเกิดขึ้นที่กรุงสาวัตถี<br>
  ภิกษุทั้งหลาย เรื่องเคยมีมาแล้ว ท้าวสักกะจอมเทพทรงหลีกเร้นประทับ<br>
  พักผ่อนอยู่ในที่พักเกิดความรำพึงอย่างนี้ว่า ‘เราไม่ควรประทุษร้ายแม้แก่ผู้ที่เป็น<br>
  ข้าศึกต่อเรา’ ครั้งนั้น ท้าวเวปจิตติจอมอสูรได้ทราบความรำพึงของท้าวสักกะ<br>
  จอมเทพด้วยใจของตนแล้ว เข้าไปหาท้าวสักกะจอมเทพจนถึงที่ประทับ ท้าวสักกะ<br>
  จอมเทพได้ทอดพระเนตรเห็นท้าวเวปจิตติจอมอสูรมาแต่ไกลทีเดียว จึงได้ตรัสกับ<br>
  ท้าวเวปจิตติจอมอสูรดังนี้ว่า ‘หยุดเถิด ท่านท้าวเวปจิตติ ท่านถูกจับแล้ว’<br>
  ท้าวเวปจิตติถามว่า ‘ท่านผู้นิรทุกข์ ท่านละทิ้งความคิดครั้งก่อนของท่าน<br>
  แล้วหรือ’ ท้าวสักกะตรัสว่า ‘ท่านท้าวเวปจิตติ ขอให้ท่านจงสาบานเพื่อที่จะไม่<br>
  ประทุษร้ายต่อเรา’<br>
  ท้าวเวปจิตติกล่าวคาถาว่า<br>
  ท่านท้าวสุชัมบดี บาปของคนพูดเท็จ<br>
  บาปของคนผู้ติเตียนพระอริยะ<br>
  บาปของคนผู้ประทุษร้ายต่อมิตร<br>
  และบาปของคนอกตัญญู<br>
  จงถูกต้องผู้ประทุษร้ายท่านเถิด</p>
<p class="nc">
  นทุพภิยสูตรที่ ๗ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๗๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๑. ปฐมวรรค ๘. เวโรจนอสุรินทสูตร<br>
<br>
  ๘. เวโรจนอสุรินทสูตร<br>
  ว่าด้วยท้าวเวโรจนะจอมอสูร</p>
<p>
  [๒๕๔] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี สมัยนั้น พระผู้มีพระภาคทรงหลีกเร้นประทับ<br>
  พักผ่อนอยู่ในที่พักกลางวัน ครั้งนั้น ท้าวสักกะจอมเทพกับท้าวเวโรจนะจอมอสูร<br>
  เข้าไปเฝ้าพระผู้มีพระภาคถึงที่ประทับ แล้วได้ยืนพิงบานประตูคนละข้าง ลำดับนั้น<br>
  ท้าวเวโรจนะจอมอสูรได้กล่าวคาถานี้ ในสำนักของพระผู้มีพระภาคว่า<br>
  บุรุษควรพยายามไปจนกว่าประโยชน์จะสำเร็จ<br>
  ประโยชน์อันงดงามอยู่ที่ความสำเร็จ<br>
  นี่เป็นถ้อยคำของเวโรจนะ<br>
  ท้าวสักกะจอมเทพตรัสว่า<br>
  บุรุษควรพยายามไปจนกว่าประโยชน์จะสำเร็จ<br>
  ประโยชน์ทั้งหลายอันงดงามอยู่ที่ความสำเร็จ<br>
  ประโยชน์อื่นที่ยิ่งกว่าขันติไม่มี<br>
  ท้าวเวโรจนะจอมอสูรกล่าวว่า<br>
  สรรพสัตว์มีความต้องการในสิ่งนั้น ๆ ตามสมควร<br>
  ส่วนการบริโภคของสรรพสัตว์ มีการปรุงแต่งเป็นอย่างดี<br>
  ประโยชน์ทั้งหลายอันงดงามอยู่ที่ความสำเร็จ<br>
  นี้เป็นถ้อยคำของเวโรจนะ<br>
  ท้าวสักกะจอมเทพตรัสว่า<br>
  สรรพสัตว์มีความต้องการในสิ่งนั้น ๆ ตามสมควร<br>
  ส่วนการบริโภคของสรรพสัตว์ มีการปรุงแต่งเป็นอย่างดี<br>
  ประโยชน์ทั้งหลายอันงดงามอยู่ที่ความสำเร็จ<br>
  ประโยชน์อื่นที่ยิ่งกว่าขันติไม่มี</p>
<p class="nc">
  เวโรจนอสุรินทสูตรที่ ๘ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๗๑ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๑. ปฐมวรรค ๙. อารัญญกสูตร<br>
<br>
  ๙. อารัญญกสูตร<br>
  ว่าด้วยภิกษุผู้อยู่ในป่า</p>
<p>
  [๒๕๕] เรื่องเกิดขึ้นที่กรุงสาวัตถี<br>
  ภิกษุทั้งหลาย เรื่องเคยมีมาแล้ว ฤๅษีผู้มีศีล มีกัลยาณธรรมจำนวนมากอาศัย<br>
  อยู่ในกุฎีที่มุงด้วยใบไม้ในราวป่า ครั้งนั้น ท้าวสักกะจอมเทพกับท้าวเวปจิตติ<br>
  จอมอสูร เข้าไปหาฤๅษีผู้มีศีล มีกัลยาณธรรมเหล่านั้นถึงที่อยู่ ครั้งนั้น ท้าวเวปจิตติ<br>
  จอมอสูร ทรงฉลองพระบาทหนาหลายชั้น ทรงพระขรรค์ มีผู้กั้นฉัตรให้ เข้าไปสู่<br>
  อาศรมทางประตูพิเศษ เข้าไปใกล้ฤๅษีผู้มีศีล มีกัลยาณธรรมเหล่านั้นห่างไม่ถึงวา<br>
  ส่วนท้าวสักกะจอมเทพทรงถอดฉลองพระบาท ประทานพระขรรค์ให้แก่ผู้อื่น รับสั่ง<br>
  ให้ลดฉัตร เสด็จเข้าไปทางอาศรมโดยทางประตูเข้าออก ประคองอัญชลีนอบน้อม<br>
  ฤๅษีผู้มีศีล มีกัลยาณธรรมเหล่านั้นแล้วอยู่ใต้ลม ครั้งนั้น ฤๅษีผู้มีศีล มีกัลยาณธรรม<br>
  เหล่านั้น ได้กล่าวกับท้าวสักกะจอมเทพด้วยคาถาว่า<br>
  กลิ่นของฤๅษีผู้ประพฤติพรตมานาน<br>
  ย่อมฟุ้งจากกายไปตามลม<br>
  ท้าวสหัสนัยน์๑ พระองค์จงถอยไปจากที่นี้<br>
  ท้าวเทวราช กลิ่นของพวกฤๅษี ไม่สะอาด<br>
  ท้าวสักกะตรัสตอบว่า<br>
  กลิ่นของพวกฤๅษีผู้ประพฤติพรตมานาน<br>
  ย่อมฟุ้งจากกายไปตามลม<br>
  ท่านเจ้าข้า พวกข้าพเจ้าต่างก็มุ่งหวังกลิ่นนี้<br>
  เหมือนคนมุ่งหวังระเบียบดอกไม้อันวิจิตรบนศีรษะ ฉะนั้น<br>
  พวกเทพหามีความสำคัญในกลิ่น<br>
  ของผู้มีศีลนี้ว่า เป็นสิ่งปฏิกูลไม่</p>
<p class="nc">
  อารัญญกสูตรที่ ๙ จบ</p>
<p class="footer">เชิงอรรถ :<br>
  ๑ ท้าวสหัสนัยน์ หมายถึงท้าวสักกะจอมเทพผู้ทรงคิดเนื้อความได้ตั้งพันโดยครู่เดียว
  (ดูข้อ ๒๕๘/๓๗๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๗๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๑. ปฐมวรรค ๑๐. สมุททกสูตร<br>
<br>
  ๑๐. สมุททกสูตร<br>
  ว่าด้วยภิกษุผู้อยู่ใกล้ฝั่งสมุทร</p>
<p>
  [๒๕๖] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี ณ ที่นั้น ฯลฯ พระผู้มีพระภาคจึงได้ตรัส<br>
  เรื่องนี้ว่า<br>
  “ภิกษุทั้งหลาย เรื่องเคยมีมาแล้ว ฤๅษีผู้มีศีล มีกัลยาณธรรมจำนวนมาก<br>
  อาศัยอยู่ในกุฎีที่มุงด้วยใบไม้ใกล้ฝั่งสมุทร สมัยนั้น สงครามระหว่างพวกเทพกับ<br>
  อสูรประชิดกัน ครั้งนั้น ฤๅษีผู้มีศีล มีกัลยาณธรรมเหล่านั้นได้มีความคิดดังนี้ว่า<br>
  ‘พวกเทพดำรงอยู่ในธรรม พวกอสูรไม่ดำรงอยู่ในธรรม ภัยจากพวกอสูรพึงเกิด<br>
  แก่พวกเรา ทางที่ดีพวกเราพึงเข้าไปหาท้าวสมพรจอมอสูรแล้วขออภัยท่านเถิด’<br>
  ครั้งนั้น ฤๅษีผู้มีศีล มีกัลยาณธรรมเหล่านั้น ได้หายตัวจากกุฎีที่มุงด้วยใบไม้<br>
  ใกล้ฝั่งสมุทรไปปรากฏอยู่ตรงหน้าท้าวสมพรจอมอสูร เหมือนบุรุษผู้มีกำลังเหยียดแขน<br>
  ออกหรือคู้แขนเข้า ฉะนั้น ครั้งนั้น ฤๅษีผู้มีศีล มีกัลยาณธรรมเหล่านั้น ได้กล่าว<br>
  กับท้าวสมพรจอมอสูรด้วยคาถาว่า<br>
  พวกฤๅษีมาขออภัยกับท่านท้าวสมพร<br>
  การให้ภัยหรือให้อภัย ท่านกระทำได้โดยแท้<br>
  ท้าวสมพรจอมอสูรได้กล่าวว่า<br>
  ไม่มีการให้อภัยแก่พวกฤๅษี<br>
  ผู้ชั่วช้า ผู้คบหาท้าวสักกะ<br>
  เราให้ภัยเท่านั้นแก่พวกท่านผู้ขออภัย<br>
  พวกฤๅษีกล่าวว่า<br>
  ท่านให้ภัยเท่านั้นแก่พวกเราผู้ขออภัย<br>
  พวกเราขอรับเอาแต่อภัยอย่างเดียว<br>
  ส่วนภัยจงเป็นของท่านเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๗๓ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๑. ปฐมวรรค รวมพระสูตรในวรรค</p>
<p>
  บุคคลหว่านพืชเช่นใด ย่อมได้ผลเช่นนั้น<br>
  คนทำดีย่อมได้ดี ทำชั่วย่อมได้ชั่ว<br>
  พ่อ ท่านหว่านพืชลงไปแล้ว ท่านจักต้องเสวยผลของมัน<br>
  ภิกษุทั้งหลาย ครั้งนั้น ฤๅษีผู้มีศีล มีกัลยาณธรรมเหล่านั้น ได้สาปแช่งท้าว<br>
  สมพรจอมอสูรแล้วหายตัวไปต่อหน้าท้าวสมพรจอมอสูร ไปปรากฏอยู่ ณ กุฎีที่<br>
  มุงด้วยใบไม้ใกล้ฝั่งสมุทร เหมือนบุรุษผู้มีกำลังเหยียดแขนออกหรือคู้แขนเข้า ฉะนั้น<br>
  ครั้งนั้น ท้าวสมพรจอมอสูรถูกฤๅษีผู้มีศีล มีกัลยาณธรรมสาปแช่งแล้ว ได้ยินว่า<br>
  ในคืนนั้น ตกใจหวาดหวั่นถึงสามครั้ง</p>

<p class="nc">
  สมุททกสูตรที่ ๑๐ จบ<br>
  วรรคที่ ๑ จบ<br>
<br>
รวมพระสูตรที่มีในวรรคนี้ คือ<br>
  <br>
  ๑. สุวีรสูตร   ๒. สุสิมสูตร<br>
  ๓. ธชัคคสูตร  ๔. เวปจิตติสูตร<br>
  ๕. สุภาสิตชยสูตร  ๖. กุลาวกสูตร<br>
  ๗. นทุพภิยสูตร  ๘. เวโรจนอสุรินทสูตร<br>
  ๙. อารัญญกสูตร ๑๐. สมุททกสูตร</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๗๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค ๑. ปฐมเทวสูตร<br>
<br>
  ๒. ทุติยวรรค<br>
  หมวดที่ ๒<br>
  ๑. ปฐมเทวสูตร<br>
  ว่าด้วยเทพ สูตรที่ ๑</p>
<p>
  [๒๕๗] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี ณ ที่นั้น ฯลฯ พระผู้มีพระภาคจึงได้ตรัส<br>
  เรื่องนี้ว่า<br>
  “ภิกษุทั้งหลาย ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน<br>
  ได้สมาทานวัตตบท ๗ ประการอย่างบริบูรณ์ เพราะสมาทานวัตตบท ๗ ประการ<br>
  จึงได้เป็นท้าวสักกะ<br>
  วัตตบท ๗ ประการ อะไรบ้าง คือ<br>
  ๑. เราพึงเลี้ยงมารดาและบิดาตลอดชีวิต<br>
  ๒. เราพึงประพฤติอ่อนน้อมต่อผู้ใหญ่ในตระกูลตลอดชีวิต<br>
  ๓. เราพึงพูดจาแต่คำอ่อนหวานตลอดชีวิต<br>
  ๔. เราไม่พึงพูดคำส่อเสียดตลอดชีวิต<br>
  ๕. เราพึงมีใจปราศจากความตระหนี่ที่เป็นมลทิน อยู่ครองเรือน มีการ<br>
  บริจาคเป็นประจำ มีมือชุ่มเป็นนิตย์ ยินดีในการเสียสละ ควรที่ผู้<br>
  อื่นจะขอ ยินดีในการแจกจ่ายทานตลอดชีวิต<br>
  ๖. เราพึงพูดแต่คำสัตย์ตลอดชีวิต<br>
  ๗. เราไม่พึงโกรธตลอดชีวิต ถ้าแม้ความโกรธพึงเกิดขึ้นแก่เรา เราก็จะ<br>
  กำจัดโดยฉับพลันทันที<br>
  ภิกษุทั้งหลาย ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน<br>
  ได้สมาทานวัตตบท ๗ ประการนี้อย่างบริบูรณ์ เพราะสมาทานวัตตบท ๗ ประการ<br>
  จึงได้เป็นท้าวสักกะ”<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๗๕ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค ๒. ทุติยเทวสูตร</p>
<p>
  พระผู้มีพระภาคผู้สุคตศาสดาได้ตรัสเวยยากรณภาษิตนี้แล้ว จึงได้ตรัสคาถา-<br>
  ประพันธ์ต่อไปอีกว่า<br>
  เทพชั้นดาวดึงส์กล่าวถึงนรชนผู้เลี้ยงมารดาและบิดา<br>
  มีปกติประพฤติอ่อนน้อมต่อผู้ใหญ่ในตระกูล<br>
  เจรจาแต่คำอ่อนหวาน สมานมิตร ละคำส่อเสียด<br>
  ประกอบในอุบายกำจัดความตระหนี่ มีวาจาสัตย์<br>
  ครอบงำความโกรธได้นั้นแลว่า เป็นสัตบุรุษ</p>

<p class="nc">
  ปฐมเทวสูตรที่ ๑ จบ<br>
<br>
๒. ทุติยเทวสูตร<br>
  ว่าด้วยเทพ สูตรที่ ๒</p>
<p>
  [๒๕๘] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี ณ ที่นั้น พระผู้มีพระภาครับสั่งเรียกภิกษุ<br>
  ทั้งหลายมาตรัสว่า ฯลฯ พระผู้มีพระภาคจึงได้ตรัสเรื่องนี้ว่า<br>
  “ภิกษุทั้งหลาย ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน<br>
  เป็นมาณพชื่อมฆะ เพราะเหตุนั้น จึงได้พระนามว่า ‘ท้าวมฆวาน’<br>
  ภิกษุทั้งหลาย ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน ได้ให้<br>
  ทานมาก่อน เพราะเหตุนั้น จึงได้พระนามว่า ‘ท้าวปุรินททะ’<br>
  ภิกษุทั้งหลาย ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน ได้ให้<br>
  ทานโดยเคารพ เพราะเหตุนั้น จึงได้พระนามว่า ‘ท้าวสักกะ’<br>
  ภิกษุทั้งหลาย ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน ได้ให้<br>
  ที่พักอาศัย เพราะเหตุนั้น จึงได้พระนามว่า ‘ท้าววาสวะ’<br>
  ภิกษุทั้งหลาย ท้าวสักกะจอมเทพ ทรงคิดเนื้อความได้ตั้งพันโดยครู่เดียว<br>
  เพราะเหตุนั้น จึงได้พระนามว่า ‘ท้าวสหัสนัยน์’<br>
  ภิกษุทั้งหลาย ท้าวสักกะจอมเทพ ทรงมีนางอสุรกัญญานามว่าสุชา เป็น<br>
  ปชาบดี เพราะเหตุนั้น จึงได้พระนามว่า ‘ท้าวสุชัมบดี’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๗๖ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค ๒. ทุติยเทวสูตร</p>
<p>
  ภิกษุทั้งหลาย ท้าวสักกะจอมเทพ เสวยราชสมบัติอันมีความเป็นใหญ่ยิ่งด้วย<br>
  ความเป็นใหญ่แห่งเทพชั้นดาวดึงส์ เพราะเหตุนั้น จึงได้พระนามว่า ‘ท้าวเทวานมินทะ’<br>
  ภิกษุทั้งหลาย ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน<br>
  ได้สมาทานวัตตบท ๗ ประการอย่างบริบูรณ์ เพราะสมาทานวัตตบท ๗ ประการจึง<br>
  ได้เป็นท้าวสักกะ<br>
  วัตตบท ๗ ประการ อะไรบ้าง คือ<br>
  ๑. เราพึงเลี้ยงมารดาและบิดาตลอดชีวิต<br>
  ๒. เราพึงประพฤติอ่อนน้อมต่อผู้ใหญ่ในตระกูลตลอดชีวิต<br>
  ๓. เราพึงพูดจาแต่คำอ่อนหวานตลอดชีวิต<br>
  ๔. เราไม่พึงพูดคำส่อเสียดตลอดชีวิต<br>
  ๕. เราพึงมีใจปราศจากความตระหนี่ที่เป็นมลทิน อยู่ครองเรือน มีการ<br>
  บริจาคเป็นประจำ มีมือชุ่มเป็นนิตย์ ยินดีในการเสียสละ ควรที่ผู้<br>
  อื่นจะขอ ยินดีในการแจกจ่ายทานตลอดชีวิต<br>
  ๖. เราพึงพูดแต่คำสัตย์ตลอดชีวิต<br>
  ๗. เราไม่พึงโกรธตลอดชีวิต ถ้าแม้ความโกรธพึงเกิดขึ้นแก่เรา เราก็จะ<br>
  กำจัดโดยฉับพลันทันที<br>
  ภิกษุทั้งหลาย ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน<br>
  ได้สมาทานวัตตบท ๗ ประการนี้อย่างบริบูรณ์ เพราะสมาทานวัตตบท ๗ ประการ<br>
  จึงได้เป็นท้าวสักกะ”<br>
  พระผู้มีพระภาคผู้สุคตศาสดา ฯลฯ จึงได้ตรัสคาถาประพันธ์ต่อไปอีกว่า<br>
  เทพชั้นดาวดึงส์กล่าวถึงนรชนผู้เลี้ยงมารดาและบิดา<br>
  มีปกติประพฤติอ่อนน้อมต่อผู้ใหญ่ในตระกูล<br>
  เจรจาแต่คำอ่อนหวาน สมานมิตร ละคำส่อเสียด<br>
  ประกอบในอุบายกำจัดความตระหนี่ มีวาจาสัตย์<br>
  ครอบงำความโกรธได้นั้นแลว่า เป็นสัตบุรุษ</p>
<p class="nc">
  ทุติยเทวสูตรที่ ๒ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๗๗ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค ๓. ตติยเทวสูตร<br>
<br>
  ๓. ตติยเทวสูตร<br>
  ว่าด้วยเทพ สูตรที่ ๓</p>
<p>
  [๒๕๙] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ กูฏาคารศาลา ป่ามหาวัน<br>
  เขตกรุงเวสาลี ครั้งนั้น เจ้าลิจฉวีนามว่ามหาลี เสด็จเข้าไปเฝ้าพระผู้มีพระภาค<br>
  ถึงที่ประทับ ถวายอภิวาทแล้วประทับนั่ง ณ ที่สมควร ได้กราบทูลพระผู้มีพระภาค<br>
  ดังนี้ว่า “ข้าแต่พระองค์ผู้เจริญ พระผู้มีพระภาคทรงเห็นท้าวสักกะจอมเทพหรือ<br>
  พระพุทธเจ้าข้า”<br>
  พระผู้มีพระภาคตรัสว่า “มหาลี ตถาคตเห็นท้าวสักกะจอมเทพ”<br>
  เจ้ามหาลีได้กราบทูลว่า “ข้าแต่พระองค์ผู้เจริญ ก็ผู้ที่พระองค์ทรงเห็นนั้น<br>
  คงเป็นรูปจำลองของท้าวสักกะเป็นแน่ เพราะว่าท้าวสักกะจอมเทพยากที่ใคร ๆ จะ<br>
  เห็นได้ พระพุทธเจ้าข้า”<br>
  “มหาลี ตถาคตรู้จักท้าวสักกะด้วย รู้ธรรมที่ทำให้เป็นท้าวสักกะด้วย ทั้งยังรู้<br>
  ถึงธรรมที่ท้าวสักกะสมาทานแล้วได้เป็นท้าวสักกะด้วย<br>
  มหาลี ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน เป็นมาณพ<br>
  ชื่อมฆะ เพราะเหตุนั้น จึงได้พระนามว่า ‘ท้าวมฆวาน’<br>
  มหาลี ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน ได้ให้ทาน<br>
  มาก่อน เพราะเหตุนั้น จึงได้พระนามว่า ‘ท้าวปุรินททะ’<br>
  มหาลี ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน ได้ให้ทาน<br>
  โดยเคารพ เพราะเหตุนั้น จึงได้พระนามว่า ‘ท้าวสักกะ’<br>
  มหาลี ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน ได้ให้ที่พัก<br>
  อาศัย เพราะเหตุนั้น จึงได้พระนามว่า ‘ท้าววาสวะ’<br>
  มหาลี ท้าวสักกะจอมเทพ ทรงคิดเนื้อความตั้งพันได้โดยครู่เดียว เพราะเหตุนั้น<br>
  จึงได้พระนามว่า ‘ท้าวสหัสนัยน์’<br>
  มหาลี ท้าวสักกะจอมเทพ ทรงมีนางอสุรกัญญานามว่าสุชา เป็นปชาบดี<br>
  เพราะเหตุนั้น จึงได้พระนามว่า ‘ท้าวสุชัมบดี’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๗๘ }</span></p>
<hr>
<p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค ๓. ตติยเทวสูตร</p>
<p>
  มหาลี ท้าวสักกะจอมเทพ เสวยราชสมบัติอันมีความเป็นใหญ่ยิ่งด้วยความ<br>
  เป็นใหญ่แห่งเทพชั้นดาวดึงส์ เพราะเหตุนั้น จึงได้พระนามว่า ‘ท้าวเทวานมินทะ’<br>
  มหาลี ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน ได้สมาทาน<br>
  วัตตบท ๗ ประการนี้อย่างบริบูรณ์ เพราะสมาทานวัตตบท ๗ ประการ จึงได้เป็น<br>
  ท้าวสักกะ<br>
  วัตตบท ๗ ประการ อะไรบ้าง คือ<br>
  ๑. เราพึงเลี้ยงมารดาและบิดาตลอดชีวิต<br>
  ๒. เราพึงประพฤติอ่อนน้อมต่อผู้ใหญ่ในตระกูลตลอดชีวิต<br>
  ๓. เราพึงพูดจาแต่คำอ่อนหวานตลอดชีวิต<br>
  ๔. เราไม่พึงพูดคำส่อเสียดตลอดชีวิต<br>
  ๕. เราพึงมีใจปราศจากความตระหนี่ที่เป็นมลทิน อยู่ครองเรือน มีการ<br>
  บริจาคเป็นประจำ มีมือชุ่มเป็นนิตย์ ยินดีในการเสียสละ ควรที่ผู้<br>
  อื่นจะขอ ยินดีในการแจกจ่ายทานตลอดชีวิต<br>
  ๖. เราพึงพูดคำสัตย์ตลอดชีวิต<br>
  ๗. เราไม่พึงโกรธตลอดชีวิต ถ้าแม้ความโกรธพึงเกิดขึ้นแก่เรา เราก็จะ<br>
  กำจัดโดยฉับพลันทันที<br>
  มหาลี ท้าวสักกะจอมเทพ เมื่อครั้งยังเป็นมนุษย์อยู่ในกาลก่อน ได้สมาทาน<br>
  วัตตบท ๗ ประการนี้ครบบริบูรณ์ เพราะสมาทานวัตตบท ๗ ประการ จึงได้เป็น<br>
  ท้าวสักกะ”<br>
  พระผู้มีพระภาคผู้สุคตศาสดา ฯลฯ จึงได้ตรัสคาถาประพันธ์ต่อไปอีกว่า<br>
  เทพชั้นดาวดึงส์กล่าวถึงนรชนผู้เลี้ยงมารดาและบิดา<br>
  มีปกติประพฤติอ่อนน้อมต่อผู้ใหญ่ในตระกูล<br>
  เจรจาแต่คำอ่อนหวาน สมานมิตร ละคำส่อเสียด<br>
  ประกอบในอุบายกำจัดความตระหนี่ มีวาจาสัตย์<br>
  ครอบงำความโกรธได้นั้นแลว่า เป็นสัตบุรุษ</p>
<p class="nc">
  ตติยเทวสูตรที่ ๓ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๗๙ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๒. ทุติยวรรค ๔. ทฬิททสูตร<br>
<br>
  ๔. ทฬิททสูตร<br>
  ว่าด้วยผู้ขัดสน</p>
<p>
  [๒๖๐] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเวฬุวัน สถานที่ให้เหยื่อกระแต<br>
  เขตกรุงราชคฤห์ ณ ที่นั้น พระผู้มีพระภาครับสั่งเรียกภิกษุทั้งหลายมาตรัสว่า<br>
  “ภิกษุทั้งหลาย” ภิกษุเหล่านั้นทูลรับสนองพระดำรัสแล้ว พระผู้มีพระภาคจึงได้ตรัส<br>
  เรื่องนี้ว่า<br>
  “ภิกษุทั้งหลาย เรื่องเคยมีมาแล้ว ในกรุงราชคฤห์นี้เอง ได้มีบุรุษคนหนึ่งเป็น<br>
  คนขัดสน เป็นคนกำพร้า เป็นคนยากไร้ แต่เขายึดมั่นศรัทธา ศีล สุตะ จาคะ<br>
  และปัญญา ในธรรมวินัยที่เราประกาศแล้ว หลังจากตายแล้วจึงเข้าถึงสุคติโลก-<br>
  สวรรค์ คือ ความเป็นสหายของเทพชั้นดาวดึงส์ เทพบุตรองค์นั้นรุ่งเรืองกว่าเทพ<br>
  เหล่าอื่นด้วยรัศมีและยศ ได้ยินว่า ในกาลครั้งนั้น พวกเทพชั้นดาวดึงส์พากัน<br>
  กล่าวโทษ ติเตียนว่า ‘ท่านผู้เจริญทั้งหลาย น่าอัศจรรย์จริง ไม่เคยปรากฏ<br>
  เทพบุตรองค์นี้เมื่อครั้งยังเป็นมนุษย์อยู่ในกาลก่อน เป็นคนขัดสน เป็นคนกำพร้า<br>
  เป็นคนยากไร้ หลังจากตายแล้วจึงเข้าถึงสุคติโลกสวรรค์ คือ ความเป็นสหายของ<br>
  เทพชั้นดาวดึงส์ ย่อมรุ่งเรืองกว่าเทพเหล่าอื่นด้วยรัศมีและยศ”<br>
  ภิกษุทั้งหลาย ครั้งนั้น ท้าวสักกะจอมเทพรับสั่งกับเทพชั้นดาวดึงส์ว่า ‘ท่านผู้<br>
  นิรทุกข์ ท่านทั้งหลายอย่ากล่าวโทษต่อเทพบุตรนี้เลย เทพบุตรนี้ เมื่อครั้งยังเป็น<br>
  มนุษย์ในกาลก่อน ยึดมั่นศรัทธา ศีล สุตะ จาคะ และปัญญา ในธรรมวินัยที่พระ<br>
  ตถาคตประกาศแล้ว หลังจากตายแล้วจึงเข้าถึงสุคติโลกสวรรค์ คือ ความเป็นสหาย<br>
  ของเทพชั้นดาวดึงส์ ย่อมรุ่งเรืองกว่าเทพเหล่าอื่นด้วยรัศมีและยศ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๘๐ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค ๕. รามเณยยกสูตร</p>
<p>
  ภิกษุทั้งหลาย ลำดับนั้น ท้าวสักกะจอมเทพ เมื่อทรงยินดีกับพวกเทพชั้น<br>
  ดาวดึงส์ จึงได้ตรัสคาถาเหล่านี้ ในเวลานั้นว่า<br>
  ผู้ใดมีศรัทธาในพระตถาคตตั้งมั่นไม่หวั่นไหว<br>
  มีศีลงาม เป็นศีลที่พระอริยะชอบใจ๑และสรรเสริญ<br>
  มีความเลื่อมใสในพระสงฆ์ และมีความเห็นตรง๒<br>
  บัณฑิตทั้งหลายเรียกผู้นั้นว่า เป็นคนไม่ขัดสน<br>
  ชีวิตของเขาก็ไม่สูญเปล่า<br>
  เพราะฉะนั้น บุคคลผู้มีปัญญา เมื่อระลึกถึง<br>
  คำสอนของพระพุทธเจ้าทั้งหลาย ควรหมั่นประกอบศรัทธา<br>
  ศีล ความเลื่อมใส๓ และการเห็นธรรม๔”</p>

<p class="nc">
  ทฬิททสูตรที่ ๔ จบ<br>
<br>
๕. รามเณยยกสูตร<br>
  ว่าด้วยสถานที่น่ารื่นรมย์</p>
<p>
  [๒๖๑] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี ครั้งนั้น ท้าวสักกะจอมเทพเสด็จเข้าไปเฝ้าพระผู้มี<br>
  พระภาคถึงที่ประทับ ถวายอภิวาทแล้วประทับยืนอยู่ ณ ที่สมควรได้กราบทูลพระผู้มี<br>
  พระภาคดังนี้ว่า “สถานที่เช่นไรหนอเป็นสถานที่น่ารื่นรมย์”</p>
<p class="footer">เชิงอรรถ :<br>
  ๑ ศีลที่พระอริยะชอบใจ หมายถึงศีลที่ประกอบด้วยมรรคและผล (องฺ.จตุกฺก.อ. ๒/๕๒/๓๔๙)<br>
  ๒ มีความเห็นตรง หมายถึงเห็นว่าพระขีณาสพไม่มีความอดทนทางกายเป็นต้น (องฺ.จตุกฺก.อ.
  ๒/๕๒/๓๔๙)<br>
  ๓ ความเลื่อมใส หมายถึงเลื่อมใสในพระพุทธเจ้า พระธรรม และพระสงฆ์ (องฺ.จตุกฺก.อ.
  ๒/๕๒/๓๔๙)<br>
  ๔ การเห็นธรรม หมายถึงเห็นสัจธรรม ๔ ประการ (คือ ทุกข์ สมุทัย นิโรธ มรรค) (องฺ.จตุกฺก.อ.
  ๒/๕๒/๓๔๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๘๑ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๒. ทุติยวรรค ๖. ยชมานสูตร</p>
<p>
  พระผู้มีพระภาคตรัสด้วยพระคาถาว่า<br>
  อารามอันวิจิตร ป่าอันวิจิตร<br>
  สระโบกขรณีที่สร้างอย่างดี<br>
  ยังไม่ถึงเศษ ๑ ส่วน ๑๖ แห่งภูมิสถานอันรื่นรมย์ของมนุษย์<br>
  พระอรหันต์ทั้งหลายอยู่ในที่ใด เป็นบ้านหรือเป็นป่า<br>
  เป็นที่ลุ่มหรือเป็นที่ดอนก็ตาม<br>
  ที่นั้นเป็นภูมิสถานที่น่ารื่นรมย์๑</p>

<p class="nc">
  รามเณยยกสูตรที่ ๕ จบ<br>
<br>
๖. ยชมานสูตร<br>
  ว่าด้วยการบูชา</p>
<p>
  [๒๖๒] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ ภูเขาคิชฌกูฏ เขตกรุงราชคฤห์ ครั้งนั้น<br>
  ท้าวสักกะจอมเทพเสด็จเข้าไปเฝ้าพระผู้มีพระภาคถึงที่ประทับ ถวายอภิวาทแล้วประทับ<br>
  ยืนอยู่ ณ ที่สมควร ได้กราบทูลพระผู้มีพระภาคด้วยคาถาว่า<br>
  เมื่อมนุษย์ทั้งหลายผู้เป็นสัตว์<br>
  ปรารถนาบุญ บูชาอยู่ ทำบุญซึ่งให้เกิดผล<br>
  ทานที่ให้แล้วในที่ไหนมีผลมาก พระพุทธเจ้าข้า๒<br>
  พระผู้มีพระภาคตรัสว่า<br>
  ท่านผู้ปฏิบัติดี ๔ จำพวก<br>
  ท่านผู้ตั้งอยู่ในผล ๔ จำพวก</p>
<p class="footer">เชิงอรรถ :<br>
  ๑ ดู ขุ.ธ. ๒๕/๙๘/๓๔<br>
  ๒ ดูเทียบ ขุ.วิ. (แปล) ๒๖/๖๓๙/๗๐-๗๑<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๘๒ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๒. ทุติยวรรค ๗. วันทนาสูตร</p>
<p>
  นั่นคือพระสงฆ์ เป็นผู้ปฏิบัติตรง<br>
  ตั้งมั่นอยู่ในศีล สมาธิ และปัญญา<br>
  เมื่อมนุษย์ทั้งหลายผู้เป็นสัตว์<br>
  ปรารถนาบุญ บูชาอยู่ ทำบุญซึ่งให้เกิดผล<br>
  ทานที่ให้แล้วในพระสงฆ์มีผลมาก๑</p>

<p class="nc">
  ยชมานสูตรที่ ๖ จบ<br>
<br>
๗. วันทนาสูตร<br>
  ว่าด้วยการถวายบังคม</p>
<p>
  [๒๖๓] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถบิณฑิก-<br>
  เศรษฐี เขตกรุงสาวัตถี สมัยนั้น พระผู้มีพระภาคทรงหลีกเร้นประทับพักผ่อนอยู่ใน<br>
  ที่พักกลางวัน ขณะนั้น ท้าวสักกะจอมเทพและท้าวสหัมบดีพรหมเสด็จเข้าไปเฝ้า<br>
  ถึงที่ประทับ ได้ประทับยืนพิงบานประตูคนละข้าง ลำดับนั้น ท้าวสักกะจอมเทพ<br>
  ได้ตรัสคาถานี้ในสำนักของพระผู้มีพระภาคว่า<br>
  ข้าแต่พระองค์ผู้แกล้วกล้า ผู้ชนะสงครามแล้ว<br>
  ทรงปลงภาระลงแล้ว๒ ผู้ไม่มีหนี้<br>
  ขอพระองค์โปรดลุกขึ้น เสด็จจาริกไปในโลก<br>
  อนึ่ง ดวงพระทัยของพระองค์หลุดพ้นดีแล้ว<br>
  เหมือนดวงจันทร์ในวันเพ็ญ ฉะนั้น</p>
<p class="footer">เชิงอรรถ :<br>
  ๑ ดูเทียบ ขุ.วิ. (แปล) ๒๖/๖๔๑-๖๔๒/๗๐-๗๑<br>
  ๒ ปลงภาระลงแล้ว หมายถึงปลงขันธภาระ กิเลสภาระและอภิสังขารภาระลงแล้ว (สํ.ส.อ.
  ๑/๒๖๓/๓๓๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๘๓ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค ๘. ปฐมสักกนมัสสนสูตร</p>
<p>
  ท้าวสหัมบดีพรหมตรัสค้านว่า “จอมเทพ พระองค์ไม่ควรถวายบังคม<br>
  พระตถาคตอย่างนี้เลย แต่ควรจะถวายบังคมพระตถาคตอย่างนี้ว่า<br>
  ข้าแต่พระองค์ผู้แกล้วกล้า<br>
  ผู้ชนะสงคราม ผู้นำหมู่ ผู้ไม่มีหนี้<br>
  ขอพระองค์โปรดลุกขึ้น เสด็จจาริกไปในโลก<br>
  ข้าแต่พระผู้มีพระภาค ขอพระองค์<br>
  จงทรงแสดงธรรมโปรดสัตว์โลกเถิด เพราะจักมีผู้รู้ธรรม๑”</p>

<p class="nc">
  วันทนสูตรที่ ๗ จบ<br>
<br>
๘. ปฐมสักกนมัสสนสูตร<br>
  ว่าด้วยการนอบน้อมของท้าวสักกะ สูตรที่ ๑</p>
<p>
  [๒๖๔] เรื่องเกิดขึ้นที่กรุงสาวัตถี<br>
  ณ ที่นั้น ฯลฯ พระผู้มีพระภาคได้ตรัสดังนี้ว่า “ภิกษุทั้งหลาย เรื่องเคยมี<br>
  มาแล้ว ท้าวสักกะจอมเทพตรัสกับมาตลีสังคาหกเทพบุตรว่า ‘สหายมาตลี ท่านจง<br>
  จัดเตรียมรถซึ่งเทียมด้วยม้าอาชาไนย ๑,๐๐๐ ตัว เราจะไปยังพื้นที่อุทยานเพื่อชมภูมิภาค<br>
  อันงดงาม’<br>
  มาตลีสังคาหกเทพบุตรทูลรับพระดำรัสแล้ว จัดเตรียมรถซึ่งเทียมด้วยม้า<br>
  อาชาไนย ๑,๐๐๐ ตัว เสร็จแล้วกราบทูลแก่ท้าวสักกะจอมเทพว่า ‘ข้าแต่พระองค์<br>
  ผู้นิรทุกข์ รถซึ่งเทียมด้วยม้าอาชาไนย ๑,๐๐๐ ตัว สำหรับพระองค์จัดเตรียมไว้<br>
  เสร็จแล้ว ขอพระองค์ทรงทราบกาลอันควรในบัดนี้เถิด’<br>
  ครั้งนั้น ท้าวสักกะจอมเทพขณะเสด็จลงจากเวชยันต์ปราสาท ทรงประนมมือ<br>
  นอบน้อมทิศใหญ่ทั้ง ๔ ด้วยดี ครั้งนั้น มาตลีสังคาหกเทพบุตรได้กราบทูลท้าว<br>
  สักกะจอมเทพด้วยคาถาว่า</p>
<p class="footer">เชิงอรรถ :<br>
  ๑ ดูเทียบคาถาสุดท้ายในข้อ ๑๗๒ หน้า ๒๓๑ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๘๔ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค ๘. ปฐมสักกนมัสสนสูตร</p>
<p>
  พราหมณ์ทั้งหลายผู้จบไตรเพท<br>
  กษัตริย์ทั้งหลาย ณ ภูมิภาคทั้งหมด<br>
  ท้าวมหาราชทั้ง ๔ และทวยเทพผู้มียศชั้นไตรทศ<br>
  ย่อมนอบน้อมพระองค์<br>
  ข้าแต่ท้าวสักกะ เมื่อเป็นเช่นนั้น<br>
  พระองค์ทรงนอบน้อมท่านผู้ควรบูชาคนใด<br>
  ท่านผู้ควรบูชาคนนั้น คือใครเล่า<br>
  ท้าวสักกะตรัสว่า<br>
  พราหมณ์ทั้งหลายผู้จบไตรเภท<br>
  กษัตริย์ทั้งหลาย ณ ภูมิภาคทั้งหมด<br>
  ท้าวมหาราชทั้ง ๔ และทวยเทพผู้มียศชั้นชาวไตรทศ<br>
  ย่อมนอบน้อมท่านผู้ใด ซึ่งเป็นผู้สมบูรณ์ด้วยศีล<br>
  มีจิตตั้งมั่นตลอดกาลนาน ผู้บวชแล้วโดยชอบ<br>
  มีพรหมจรรย์เป็นเบื้องหน้า<br>
  คฤหัสถ์เหล่าใดเป็นผู้ทำบุญ<br>
  มีศีล เป็นอุบาสก เลี้ยงดูภรรยาโดยธรรม<br>
  มาตลี เรานอบน้อมคฤหัสถ์และนักบวชเหล่านั้น<br>
  มาตลีสังคาหกเทพบุตรกราบทูลว่า<br>
  ข้าแต่ท้าวสักกะ ได้ยินว่า<br>
  พระองค์ทรงนอบน้อมบุคคลเหล่าใด<br>
  บุคคลเหล่านั้นเป็นผู้ประเสริฐที่สุดในโลก<br>
  ข้าแต่ท้าววาสวะ พระองค์ทรงนอบน้อมบุคคลเหล่าใด<br>
  แม้ข้าพระองค์ก็ขอนอบน้อมบุคคลเหล่านั้นเหมือนกัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๘๕ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค ๙. ทุติยสักกนมัสสนสูตร</p>
<p>
  ท้าวมฆวาสุชัมบดีเทวราช ผู้เป็นประมุข<br>
  ครั้นตรัสดังนี้แล้ว ทรงนอบน้อมทิศทั้ง ๔<br>
  เสด็จขึ้นราชรถกลับไป”</p>

<p class="nc">
  ปฐมสักกนมัสสนสูตรที่ ๘ จบ<br>
<br>
๙. ทุติยสักกนมัสสนสูตร<br>
  ว่าด้วยการนอบน้อมของท้าวสักกะ สูตรที่ ๒</p>
<p>
  [๒๖๕] เรื่องเกิดขึ้นที่กรุงสาวัตถี<br>
  “ภิกษุทั้งหลาย เรื่องเคยมีมาแล้ว ท้าวสักกะจอมเทพรับสั่งกับมาตลีสังคาหก-<br>
  เทพบุตรว่า ‘สหายมาตลี ท่านจงจัดเตรียมรถซึ่งเทียมด้วยม้าอาชาไนย ๑,๐๐๐ ตัว<br>
  เราจะไปยังพื้นที่อุทยานเพื่อชมภูมิภาคอันงดงาม’<br>
  มาตลีสังคาหกเทพบุตรทูลรับพระดำรัสแล้ว จัดเตรียมรถม้าซึ่งเทียมด้วย<br>
  ม้าอาชาไนย ๑,๐๐๐ ตัว เสร็จแล้วกราบทูลแก่ท้าวสักกะจอมเทพว่า ‘ข้าแต่พระองค์<br>
  ผู้นิรทุกข์ รถซึ่งเทียมด้วยม้าอาชาไนย ๑,๐๐๐ ตัว สำหรับพระองค์ จัดเตรียมไว้<br>
  เสร็จแล้ว ขอพระองค์ทรงทราบกาลอันควรในบัดนี้เถิด’<br>
  ได้ทราบว่า ครั้งนั้น ท้าวสักกะจอมเทพขณะเสด็จลงจากเวชยันต์ปราสาท<br>
  ทรงประนมมือนอบน้อมพระผู้มีพระภาคอยู่ ครั้งนั้น มาตลีสังคาหกเทพบุตรได้ทูล<br>
  ถามท้าวสักกะจอมเทพด้วยคาถาว่า<br>
  ข้าแต่ท้าววาสวะ เทวดาและมนุษย์ทั้งหลาย<br>
  ย่อมนอบน้อมพระองค์เท่านั้น ข้าแต่ท้าวสักกะ<br>
  เมื่อเป็นเช่นนั้น พระองค์ทรงนอบน้อมท่านผู้ควรบูชาคนใด<br>
  ท่านผู้ควรบูชาคนนั้น คือใครเล่า<br>
  ท้าวสักกะตรัสตอบว่า<br>
  มาตลี พระสัมมาสัมพุทธเจ้าพระองค์ใด<br>
  ในโลกนี้ พร้อมทั้งเทวโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๘๖ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค ๙. ทุติยสักกนมัสสนสูตร</p>
<p>
  เรานอบน้อมพระสัมมาสัมพุทธเจ้าพระองค์นั้น<br>
  ผู้เป็นศาสดา ผู้มีพระนามไม่ต่ำต้อย<br>
  มาตลี บุคคลเหล่าใดกำจัดราคะ โทสะ<br>
  และอวิชชาได้แล้ว บุคคลเหล่านั้นสิ้นอาสวะแล้ว<br>
  เป็นพระอรหันต์ เรานอบน้อมบุคคลเหล่านั้น<br>
  มาตลี บุคคลเหล่าใดกำจัดราคะ โทสะ<br>
  ก้าวล่วงอวิชชาได้ แต่ยังเป็นพระเสขะอยู่<br>
  ยินดีในธรรมอันเป็นเครื่องปราศจากการสั่งสม<br>
  เป็นผู้ไม่ประมาท ตามศึกษาอยู่<br>
  เรานอบน้อมบุคคลเหล่านั้น<br>
  มาตลีสังคาหกเทพบุตรกราบทูลว่า<br>
  ข้าแต่ท้าวสักกะ ได้ยินว่า<br>
  พระองค์ทรงนอบน้อมบุคคลเหล่าใด<br>
  บุคคลเหล่านั้นเป็นผู้ประเสริฐที่สุดในโลก<br>
  ข้าแต่ท้าววาสวะ พระองค์ทรงนอบน้อมบุคคลเหล่าใด<br>
  แม้ข้าพระองค์ก็ขอนอบน้อมบุคคลเหล่านั้นเหมือนกัน<br>
  ท้าวมฆวาสุชัมบดีเทวราช ผู้เป็นประมุข<br>
  ครั้นตรัสดังนี้แล้ว ทรงนอบน้อมพระผู้มีพระภาค<br>
  เสด็จขึ้นราชรถกลับไป”</p>
<p class="nc">
  ทุติยสักกนมัสสนสูตรที่ ๙ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๘๗ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค ๑๐. ตติยสักกนมัสสนสูตร<br>
<br>
  ๑๐. ตติยสักกนมัสสนสูตร<br>
  ว่าด้วยการนอบน้อมของท้าวสักกะ สูตรที่ ๓</p>
<p>
  [๒๖๖] เรื่องเกิดขึ้นที่กรุงสาวัตถี<br>
  “ภิกษุทั้งหลาย เรื่องเคยมีมาแล้ว ท้าวสักกะจอมเทพได้ตรัสกับมาตลีสังคาหก-<br>
  เทพบุตรว่า ‘สหายมาตลี ท่านจงจัดเตรียมรถซึ่งเทียมด้วยม้าอาชาไนย ๑,๐๐๐ ตัว<br>
  เราจะไปยังพื้นที่อุทยานเพื่อชมภูมิภาคอันงดงาม’<br>
  มาตลีสังคาหกเทพบุตรทูลรับพระดำรัสแล้ว จัดเตรียมรถซึ่งเทียมด้วยม้า<br>
  อาชาไนย ๑,๐๐๐ ตัว เสร็จแล้วกราบทูลแก่ท้าวสักกะจอมเทพว่า ‘ข้าแต่พระองค์<br>
  ผู้นิรทุกข์ รถซึ่งเทียมด้วยม้าอาชาไนย ๑,๐๐๐ ตัว สำหรับพระองค์จัดเตรียมไว้<br>
  เสร็จแล้ว ขอพระองค์ทรงทราบกาลอันควรในบัดนี้เถิด’<br>
  ได้ทราบว่า ครั้งนั้น ท้าวสักกะจอมเทพขณะเสด็จลงจากเวชยันต์ปราสาท<br>
  ทรงประนมมือนอบน้อมภิกษุสงฆ์อยู่ ครั้งนั้น มาตลีสังคาหกเทพบุตรได้ทูลถามท้าว<br>
  สักกะจอมเทพด้วยคาถาว่า<br>
  นรชนผู้นอนทับกายอันเปื่อยเน่าเหล่านี้<br>
  นอบน้อมพระองค์เท่านั้น พวกเขาจมอยู่ในซากศพ๑<br>
  เป็นผู้เพียบพร้อมด้วยความหิวและความกระหาย<br>
  ข้าแต่ท้าววาสวะ เพราะเหตุไรหนอ<br>
  พระองค์จึงทรงโปรดปรานท่านผู้ไม่มีเรือนเหล่านั้น<br>
  ขอพระองค์ตรัสบอกมรรยาทของฤๅษีทั้งหลาย<br>
  ข้าพระองค์ขอฟังพระดำรัสของพระองค์ พระเจ้าข้า</p>
<p class="footer">เชิงอรรถ :<br>
  ๑ จมอยู่ในซากศพ ในที่นี้หมายถึงอยู่ในท้องของมารดา ๑๐ เดือน (สํ.ส.อ. ๑/๒๖๖/๓๓๕,
  สํ.ฏีกา<br>
  ๑/๒๖๖/๓๖๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๘๘ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค ๑๐. ตติยสักกนมัสสนสูตร</p>
<p>
  ท้าวสักกะตรัสตอบว่า<br>
  มาตลี เราโปรดปรานมรรยาท<br>
  ของท่านผู้รู้ที่ไม่มีเรือนเหล่านั้น<br>
  เพราะท่านเหล่านั้นเป็นผู้ไม่มีความห่วงใย<br>
  ในบ้านที่ท่านจากไป<br>
  บุคคลผู้จะเก็บข้าวเปลือก<br>
  ของท่านเหล่านั้นไว้ในฉางก็ไม่มี<br>
  จะเก็บไว้ในหม้อก็ไม่มี จะเก็บไว้ในกระเช้าก็ไม่มี<br>
  ท่านเหล่านั้นมีวัตรงาม<br>
  แสวงหาอาหารที่ผู้อื่นทำเสร็จแล้ว<br>
  เยียวยาอัตภาพด้วยอาหารนั้น<br>
  ท่านเหล่านั้นเป็นนักปราชญ์<br>
  กล่าวคำสุภาษิต เป็นผู้สงบ ประพฤติสม่ำเสมอ<br>
  มาตลี พวกเทวดายังโกรธกับอสูร<br>
  และสัตว์เป็นอันมากยังโกรธซึ่งกันและกัน<br>
  เมื่อเขายังโกรธกัน แต่ท่านเหล่านั้นไม่โกรธ<br>
  ดับ(ความโกรธ)เสียได้ในบุคคลผู้มีอาชญาในตน<br>
  เมื่อชนทั้งหลายยังมีความถือมั่น<br>
  ท่านเหล่านั้นไม่ถือมั่น<br>
  มาตลี เราจึงนอบน้อมท่านเหล่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๘๙ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๒. ทุติยวรรค รวมพระสูตรที่มีในวรรค</p>
<p>
  มาตลีสังคาหกเทพบุตรกราบทูลว่า<br>
  ข้าแต่ท้าวสักกะ ได้ยินว่า<br>
  พระองค์ทรงนอบน้อมบุคคลเหล่าใด<br>
  บุคคลเหล่านั้นเป็นผู้ประเสริฐที่สุดในโลก<br>
  ข้าแต่ท้าววาสวะ พระองค์ทรงนอบน้อมบุคคลเหล่าใด<br>
  แม้ข้าพระองค์ก็ขอนอบน้อมบุคคลเหล่านั้นเหมือนกัน<br>
  ท้าวมฆวาสุชัมบดีเทวราช ผู้เป็นประมุข<br>
  ครั้นตรัสดังนี้แล้ว ทรงนอบน้อมภิกษุสงฆ์<br>
  เสด็จขึ้นราชรถกลับไป”</p>

<p class="nc">
  ตติยสักกนมัสสนสูตรที่ ๑๐ จบ<br>
  วรรคที่ ๒ จบ<br>
<br>
รวมพระสูตรที่มีในวรรคนี้ คือ<br>
  <br>
  ๑. ปฐมเทวสูตร   ๒. ทุติยเทวสูตร<br>
  ๓. ตติยเทวสูตร  ๔. ทฬิททสูตร<br>
  ๕. รามเณยยกสูตร  ๖. ยชมานสูตร<br>
  ๗. วันทนาสูตร  ๘. ปฐมสักกนมัสสนสูตร<br>
  ๙. ทุติยสักกนมัสสนสูตร ๑๐. ตติยสักกนมัสสนสูตร</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๙๐ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๓. ตติยวรรค ๑. ฆัตวาสูตร<br>
<br>
  ๓. ตติยวรรค<br>
  หมวดที่ ๓<br>
  ๑. ฆัตวาสูตร<br>
  ว่าด้วยการฆ่า</p>
<p>
  [๒๖๗] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี ครั้งนั้น ท้าวสักกะจอมเทพเสด็จเข้าไปเฝ้า<br>
  พระผู้มีพระภาคถึงที่ประทับ ถวายอภิวาทพระผู้มีพระภาคแล้วประทับยืนอยู่ ณ ที่<br>
  สมควร ท้าวสักกะจอมเทพได้กราบทูลพระผู้มีพระภาคด้วยคาถาว่า<br>
  บุคคลฆ่าอะไรได้จึงอยู่เป็นสุข<br>
  ฆ่าอะไรได้จึงไม่เศร้าโศก ข้าแต่พระโคดม<br>
  พระองค์ทรงพอพระทัยการฆ่าธรรมอย่างหนึ่ง คืออะไร<br>
  พระผู้มีพระภาคตรัสตอบว่า<br>
  บุคคลฆ่าความโกรธได้จึงอยู่เป็นสุข<br>
  ฆ่าความโกรธได้จึงไม่เศร้าโศก ท้าววาสวะ<br>
  พระอริยะทั้งหลายสรรเสริญการฆ่าความโกรธ<br>
  ซึ่งมีรากเป็นพิษ มียอดหวาน<br>
  เพราะบุคคลฆ่าความโกรธนั้นได้แล้ว จึงไม่เศร้าโศก๑</p>
<p class="nc">
  ฆัตวาสูตรที่ ๑ จบ</p>
<p class="footer">เชิงอรรถ :<br>
  ๑ ดูเทียบคาถาข้อ ๗๑ หน้า ๗๙ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๙๑ }</p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๓. ตติยวรรค ๒. ทุพพัณณิยสูตร<br>
<br>
  ๒. ทุพพัณณิยสูตร<br>
  ว่าด้วยยักษ์ผู้มีผิวพรรณไม่งาม</p>
<p>
  [๒๖๘] เรื่องเกิดขึ้นที่กรุงสาวัตถี<br>
  พระผู้มีพระภาคตรัสว่า “ภิกษุทั้งหลาย เรื่องเคยมีมาแล้ว ยักษ์ตนหนึ่งมี<br>
  ผิวพรรณไม่งาม ต่ำเตี้ย นั่งอยู่บนที่ประทับของท้าวสักกะจอมเทพ ได้ยินว่า ณ<br>
  ที่นั้น พวกเทพชั้นดาวดึงส์พากันกล่าวโทษตำหนิติเตียนว่า ‘ท่านผู้เจริญทั้งหลาย<br>
  น่าอัศจรรย์จริง ไม่เคยปรากฏ ยักษ์ตนนี้มีผิวพรรณไม่งาม ต่ำเตี้ย นั่งอยู่บน<br>
  ที่ประทับของท้าวสักกะจอมเทพ’ พวกเทพชั้นดาวดึงส์กล่าวโทษตำหนิติเตียนด้วย<br>
  ประการใด ๆ ยักษ์ตนนั้นกลับเป็นผู้มีรูปงาม ทั้งน่าดูน่าชม และน่าเลื่อมใสยิ่งขึ้นกว่าเดิม<br>
  ด้วยประการนั้น ๆ<br>
  ภิกษุทั้งหลาย ครั้งนั้น พวกเทพชั้นดาวดึงส์พากันเข้าไปเฝ้าท้าวสักกะจอม<br>
  เทพถึงที่ประทับ ได้กราบทูลท้าวสักกะจอมเทพดังนี้ว่า ‘ข้าแต่พระองค์ผู้นิรทุกข์<br>
  ขอประทานวโรกาส ยักษ์ตนหนึ่งมีผิวพรรณไม่งาม ต่ำเตี้ย นั่งอยู่บนที่ประทับของ<br>
  พระองค์ ได้ยินว่า ณ ที่นั้นพวกเทพชั้นดาวดึงส์พากันกล่าวโทษตำหนิติเตียนว่า<br>
  ‘ท่านผู้เจริญทั้งหลาย น่าอัศจรรย์จริง ไม่เคยปรากฏ ยักษ์ตนนี้มีผิวพรรณไม่งาม<br>
  ต่ำเตี้ย นั่งอยู่บนที่ประทับของท้าวสักกะจอมเทพ’ ข้าแต่พระองค์ผู้นิรทุกข์ พวกเทพ<br>
  ชั้นดาวดึงส์กล่าวโทษตำหนิติเตียนด้วยประการใด ๆ ยักษ์ตนนั้นกลับเป็นผู้มีรูปงาม<br>
  ทั้งน่าชมและน่าเลื่อมใสยิ่งกว่าเดิม ด้วยประการนั้น ๆ ข้าแต่พระองค์ผู้นิรทุกข์<br>
  ยักษ์ตนนั้นคงเป็นผู้มีความโกรธเป็นอาหารเป็นแน่ทีเดียวพระเจ้าข้า’<br>
  ภิกษุทั้งหลาย ครั้งนั้น ท้าวสักกะจอมเทพ เสด็จเข้าไปหายักษ์ผู้มีความโกรธ<br>
  เป็นอาหารนั้นจนถึงที่อยู่แล้วประนมมือไปทางที่ยักษ์ตนนั้นอยู่ ประกาศพระนาม ๓<br>
  ครั้งว่า ‘ท่านผู้นิรทุกข์ เราคือท้าวสักกะจอมเทพ ... ท่านผู้นิรทุกข์ เราคือท้าวสักกะ<br>
  จอมเทพ ... ภิกษุทั้งหลาย ท้าวสักกะจอมเทพทรงประกาศพระนามด้วยประการใด ๆ<br>
  ยักษ์ตนนั้นกลับมีผิวพรรณไม่งามและต่ำเตี้ยยิ่งกว่าเดิม ยักษ์ตนนั้นเป็นผู้มีผิวพรรณ<br>
  ไม่งาม และต่ำเตี้ยยิ่งกว่าเดิมแล้วได้หายตัวไป ณ ที่นั้นเอง’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๙๒ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๓. ตติยวรรค ๓. สัมพริมายาสูตร</p>
<p>
  ครั้งนั้น ท้าวสักกะจอมเทพประทับนั่งบนที่ประทับของพระองค์แล้ว เมื่อจะ<br>
  ทรงทำให้พวกเทพชั้นดาวดึงส์ยินดี จึงตรัสคาถาเหล่านี้ในเวลานั้นว่า<br>
  เราเป็นผู้มีจิตไม่ถูกโทสะกระทบกระทั่ง<br>
  เป็นผู้ที่ใคร ๆ จะชักนำไปไม่ได้ง่าย<br>
  เราไม่โกรธใครมานานแล้ว ความโกรธไม่ฝังอยู่ในใจเรา<br>
  ถึงเราโกรธก็ไม่กล่าวคำหยาบ และคำไม่ชอบเป็นอันขาด<br>
  เราเห็นประโยชน์ตน จึงบังคับตนได้”</p>

<p class="nc">
  ทุพพัณณิยสูตรที่ ๒ จบ<br>
<br>
๓. สัมพริมายาสูตร<br>
  ว่าด้วยมายาของจอมอสูร</p>
<p>
  [๒๖๙] เรื่องเกิดขึ้นที่กรุงสาวัตถี<br>
  “ภิกษุทั้งหลาย เรื่องเคยมีมาแล้ว ท้าวเวปจิตติจอมอสูรเจ็บไข้ ได้รับทุกข์<br>
  เจ็บไข้หนัก ครั้งนั้น ท้าวสักกะจอมเทพเสด็จไปเยี่ยมท้าวเวปจิตติจอมอสูรถึงที่อยู่<br>
  ตรัสถามถึงความเจ็บไข้ ท้าวเวปจิตติจอมอสูรเห็นท้าวสักกะจอมเทพกำลังเสด็จมา<br>
  แต่ไกลเทียวได้กล่าวกับท้าวสักกะจอมเทพว่า ‘ท่านจอมเทพ ขอจงช่วยรักษาข้าพเจ้า<br>
  ด้วยเถิด’<br>
  ท้าวสักกะตรัสว่า ‘ท่านท้าวเวปจิตติ ขอเชิญบอกมายาของจอมอสูรให้<br>
  ข้าพเจ้าทราบก่อน’<br>
  ท้าวเวปจิตติกล่าวว่า ‘ท่านผู้นิรทุกข์ ข้าพเจ้ายังบอกท่านไม่ได้ จนกว่าจะได้<br>
  สอบถามพวกอสูรดูก่อน’<br>
  ลำดับนั้น ท้าวเวปจิตติจอมอสูรสอบถามพวกอสูรว่า ‘ท่านผู้นิรทุกข์ทั้งหลาย<br>
  เราจะบอกมายาของจอมอสูรให้ท้าวสักกะจอมเทพทราบ’<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๙๓ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๓. ตติยวรรค ๔. อัจจยสูตร</p>
<p>
  พวกอสูรทูลว่า ‘ข้าแต่พระองค์ผู้นิรทุกข์ พระองค์อย่าตรัสบอกมายาของ<br>
  จอมอสูรแก่ท้าวสักกะจอมเทพเลย’<br>
  ภิกษุทั้งหลาย ครั้งนั้น ท้าวเวปจิตติจอมอสูรได้กล่าวกับท้าวสักกะจอมเทพ<br>
  ด้วยคาถาว่า<br>
  ท่านท้าวมฆวาสุชัมบดีเทวราช<br>
  บุคคลผู้มีมายาย่อมเข้าถึงนรกครบ ๑๐๐ ปี<br>
  เหมือนจอมอสูร ฉะนั้น”</p>

<p class="nc">
  สัมพริมายาสูตรที่ ๓ จบ<br>
<br>
๔. อัจจยสูตร<br>
  ว่าด้วยโทษ</p>
<p>
  [๒๗๐] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี สมัยนั้น ภิกษุ ๒ รูปได้โต้เถียงกัน ในการ<br>
  โต้เถียงกันนั้น ภิกษุรูปหนึ่งได้พูดล่วงเกิน ครั้งนั้น ภิกษุผู้พูดล่วงเกินนั้นขอโทษ<br>
  ในที่อยู่ของภิกษุนั้น แต่ภิกษุนั้นไม่ยกโทษให้ ลำดับนั้น ภิกษุจำนวนมาก<br>
  พากันเข้าไปเฝ้าพระผู้มีพระภาคถึงที่ประทับ ถวายอภิวาทแล้วนั่งอยู่ ณ ที่สมควร<br>
  ได้กราบทูลพระผู้มีพระภาคดังนี้ว่า “ข้าแต่พระองค์ผู้เจริญ ขอประทานวโรกาส<br>
  ภิกษุ ๒ รูปโต้เถียงกัน ในการโต้เถียงกันนั้น ภิกษุรูปหนึ่งได้พูดล่วงเกิน ลำดับนั้น<br>
  ภิกษุผู้พูดล่วงเกินขอโทษในที่อยู่ของภิกษุนั้น แต่ภิกษุนั้นไม่ยกโทษให้ พระพุทธเจ้าข้า”<br>
  พระผู้มีพระภาคตรัสว่า “ภิกษุทั้งหลาย คนพาล ๒ จำพวกนี้ คือ<br>
  ๑. ผู้ไม่เห็นโทษว่าเป็นโทษ<br>
  ๒. ผู้ไม่ยกโทษให้ตามสมควรแก่ธรรมเมื่อผู้อื่นขอโทษ<br>
  คนพาล ๒ จำพวกนี้แล<br>
  ภิกษุทั้งหลาย บัณฑิต ๒ จำพวกนี้ คือ<br>
  ๑. ผู้เห็นโทษว่าเป็นโทษ<br>
  ๒. ผู้ยกโทษให้ตามสมควรแก่ธรรมเมื่อผู้อื่นขอโทษ<br>
  บัณฑิต ๒ จำพวกนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๙๔ }</span></p>
<hr><p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต] ๓. ตติยวรรค ๕. อักโกธสูตร</p>
<p>
  ภิกษุทั้งหลาย เรื่องเคยมีมาแล้ว ท้าวสักกะจอมเทพเมื่อจะทรงยังเทพชั้น<br>
  ดาวดึงส์ให้พลอยยินดี ณ เทวสภาชื่อสุธรรมา จึงได้ตรัสคาถานี้ในเวลานั้นว่า<br>
  ขอความโกรธจงตกอยู่ในอำนาจของท่านทั้งหลาย<br>
  ขอความเสื่อมคลายในมิตตธรรมอย่าได้มีแก่ท่านทั้งหลาย<br>
  ท่านทั้งหลายอย่าได้ติเตียนผู้ที่ไม่ควรติเตียน๑<br>
  และอย่าได้พูดคำส่อเสียดเลย<br>
  ความโกรธเป็นดุจภูเขา ย่ำยีคนเลว ฉะนี้แล”</p>

<p class="nc">
  อัจจยสูตรที่ ๔ จบ<br>
<br>
๕. อักโกธสูตร<br>
  ว่าด้วยความไม่โกรธ</p>
<p>
  [๒๗๑] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถบิณฑิก-<br>
  เศรษฐี เขตกรุงสาวัตถี ครั้งนั้น พระผู้มีพระภาครับสั่งเรียกภิกษุทั้งหลายมาตรัสว่า<br>
  “ภิกษุทั้งหลาย” ภิกษุเหล่านั้นทูลรับสนองพระดำรัสแล้ว พระผู้มีพระภาคจึงได้ตรัส<br>
  เรื่องนี้ว่า<br>
  “ภิกษุทั้งหลาย เรื่องเคยมีมาแล้ว ท้าวสักกะจอมเทพเมื่อจะทรงทำให้เทพ<br>
  ชั้นดาวดึงส์ยินดี ณ เทวสภาชื่อสุธรรมา จึงได้ตรัสคาถานี้ในเวลานั้นว่า<br>
  ความโกรธอย่าได้ครอบงำท่านทั้งหลาย<br>
  และท่านทั้งหลายอย่าได้โกรธตอบต่อบุคคลผู้โกรธ<br>
  ความไม่โกรธและความไม่เบียดเบียน๒<br>
  ย่อมมีในท่านผู้ประเสริฐทุกเมื่อ<br>
  ความโกรธเป็นดุจภูเขา ย่ำยีคนเลว ฉะนี้แล”</p>
<p class="nc">
  อักโกธสูตรที่ ๕ จบ<br>
  วรรคที่ ๓ จบ</p>
<p class="footer">เชิงอรรถ :<br>
  ๑ ผู้ที่ไม่ควรติเตียน ในที่นี้หมายถึงพระขีณาสพ (สํ.ส.อ. ๑/๒๗๐/๓๓๘)<br>
  ๒ ความไม่โกรธ ในที่นี้หมายถึงเมตตาและบุพภาคแห่งเมตตา ความไม่เบียดเบียน หมายถึงกรุณาและบุพภาค<br>
  แห่งกรุณา (สํ.ส.อ. ๑/๒๗๑/๓๓๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
  :๓๙๕ }</p>
<hr>
<p class="nc">
  พระสุตตันตปิฎก สังยุตตนิกาย สคาถวรรค [๑๑. สักกสังยุต]<br>
๓. ตติยวรรค รวมพระสูตรที่มีในวรรค<br>
<br>
  รวมพระสูตรที่มีในวรรคนี้ คือ<br>
  <br>
  ๑. ฆัตวาสูตร  ๒. ทุพพัณณิยสูตร<br>
  ๓. สัมพริมายาสูตร ๔. อัจจยสูตร<br>
  ๕. อักโกธสูตร<br>
  <br>
  พระสูตรว่าด้วยท้าวสักกะ ๕ สูตรนี้ พระพุทธเจ้าผู้ประเสริฐทรงแสดงไว้แล้ว<br>
<br>
  สักกสังยุต จบบริบูรณ์<br>
  สคาถวรรคที่ ๑ จบ<br>
<br>
รวมสังยุตที่มีในสคาถวรรคนี้ คือ<br>
  <br>
   ๑. เทวตาสังยุต   ๒. เทวปุตตสังยุต<br>
   ๓. โกสลสังยุต  ๔. มารสังยุต<br>
   ๕. ภิกขุนีสังยุต  ๖. พรหมสังยุต<br>
   ๗. พราหมณสังยุต  ๘. วังคีสสังยุต<br>
   ๙. วนสังยุต ๑๐. ยักขสังยุต<br>
  ๑๑. สักกสังยุต<br>
  <br>
  สคาถวรรคสังยุต จบบริบูรณ์</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๑๕ หน้า
:๓๙๖ }</p>

<hr>
<p class="nc">  พระไตรปิฎกเล่มที่ ๑๕ สุตตันตปิฎกที่ ๐๗ สังยุตตนิกาย สคาถวรรค จบ</p>
<p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>