<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; "><title>พระไตรปิฎกเล่มที่ ๒๗-๒ สุตตันตปิฎกที่ ๑๙ ขุททกนิกาย ชาดก ภาค ๑</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๗-๒ สุตตันตปิฎกที่ ๑๙ ขุททกนิกาย ชาดก ภาค ๑<br>
  <br>
พระสุตตันตปิฎก<br>
ขุททกนิกาย ชาดก ภาค ๑<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๑. กาลิงควรรค ๗. ปลาสชาดก (๓๐๗)<br>
  (พระศาสดาได้ตรัส ๒ พระคาถานี้ว่า)<br>
  [๑๙] ทุชัจจมาณพ สุชัจจมาณพ นันทมาณพ<br>
  สุขวัจฉนมาณพ วัชฌมาณพ และอัทธุวสีลมาณพนั้น<br>
  มีความต้องการหญิงสาว จึงพากันละธรรมเสีย<br>
  [๒๐] ส่วนพราหมณ์ผู้ถึงฝั่งแห่งธรรมทั้งปวง มีปัญญา<br>
  มีความก้าวหน้าในสัจจธรรม ตามรักษาธรรมอยู่<br>
  ละทิ้งอิตถีลาภเพราะเหตุอะไรเล่า<br>
  สีลวีมังสชาดกที่ ๕ จบ</p>
<p> ๖. สุชาตาชาดก (๓๐๖)<br>
  ว่าด้วยพระนางสุชาดา<br>
  (พระนางสุชาดาเทวีทูลถามพระราชาว่า)<br>
  [๒๑] ฝ่าพระบาท ผลไม้สีแดงเกลี้ยงเกลาเหล่านี้<br>
  ที่เก็บไว้ในถาดทองคำ มีชื่อว่าผลอะไร<br>
  หม่อมฉันทูลถามแล้ว<br>
  ขอพระองค์จงตรัสบอกหม่อมฉัน<br>
  (พระราชาทรงกริ้ว จึงตรัสว่า)<br>
  [๒๒] พระเทวี เมื่อก่อนเธอเป็นคนหัวโล้น<br>
  นุ่งผ้าเก่าเหน็บชายพก<br>
  เที่ยวเลือกเก็บผลไม้เหล่าใด<br>
  นี้เป็นผลไม้ประจำตระกูลของเธอ<br>
  [๒๓] หญิงต่ำทรามผู้นี้อยู่ในราชตระกูล<br>
  ย่อมเดือดร้อนไม่รื่นรมย์<br>
  โภคะทั้งหลายย่อมละผู้ไม่มีบุญไป<br>
  พวกท่านจงนำหญิงนี้กลับไปในสถานที่ที่หล่อนเก็บพุทราขาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๖๐ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๑. กาลิงควรรค ๗. ปลาสชาดก (๓๐๗)<br>
  (อำมาตย์โพธิสัตว์คิดช่วยเหลือพระนางสุชาดาเทวี จึงกราบทูลว่า)<br>
  [๒๔] ข้าแต่มหาราช โทษคือความประมาทเลินเล่อเหล่านี้<br>
  ย่อมมีแก่หญิงผู้ได้ยศ<br>
  ขอพระองค์โปรดทรงละเว้นแก่พระนางสุชาดา<br>
  ข้าแต่สมมติเทพ ขอพระองค์อย่าทรงพิโรธ<br>
  ต่อพระนางสุชาดานั้นเลย<br>
  สุชาตาชาดกที่ ๖ จบ</p>
<p> ๗. ปลาสชาดก (๓๐๗)<br>
  ว่าด้วยพราหมณ์ขยันกวาดใบไม้<br>
  (รุกขเทวดาโพธิสัตว์ถามพราหมณ์ผู้มากวาดโคนต้นไม้ว่า)<br>
  [๒๕] พราหมณ์ ท่านก็รู้อยู่ว่า<br>
  ไม้ใบต้นนี้ไม่มีจิตใจ ไม่ได้ยินเสียง และไม่มีความรู้สึก<br>
  เพราะเหตุไร ท่านจึงไม่ลืม<br>
  เพียรพยายามถามอยู่เป็นนิตย์ถึงการนอนเป็นสุข<br>
  (พราหมณ์ได้ฟังดังนั้น จึงกล่าวตอบว่า)<br>
  [๒๖] ต้นไม้ใหญ่ปรากฏได้ในที่ไกล<br>
  ตั้งอยู่ในภูมิประเทศที่ราบเรียบ เป็นที่สถิตของเทพยดา<br>
  เพราะเหตุนั้น ข้าพเจ้าจึงนอบน้อมไม้ใบต้นนี้<br>
  และเทพยดาผู้สถิตอยู่ในไม้ใบต้นนี้ เพราะเหตุแห่งทรัพย์<br>
  (รุกขเทวดาโพธิสัตว์เลื่อมใสต่อพราหมณ์ จึงกล่าวว่า)<br>
  [๒๗] พราหมณ์ ข้าพเจ้านั้นเพ่งถึง<br>
  ความเป็นผู้รู้อุปการคุณที่ท่านทำแล้ว<br>
  จักตอบแทนท่านตามอานุภาพของตน<br>
  ก็การที่ท่านมาในสำนักของสัตบุรุษทั้งหลาย<br>
  แล้วทำการขวนขวายจะพึงไร้ผลได้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๖๑ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๑. กาลิงควรรค ๙. ฉวชาดก (๓๐๙)<br>
  [๒๘] ไม้เลียบต้นใดขึ้นอยู่เบื้องหน้าต้นมะพลับ<br>
  เขาล้อมรั้วไว้แล้ว เป็นที่บูชากันมาก่อน เป็นต้นไม้ใหญ่<br>
  ขุมทรัพย์ฝังไว้ที่โคนต้นไม้เลียบนั้นไม่มีเจ้าของมีอยู่<br>
  ท่านจงไปขุดเอาขุมทรัพย์นั้นเถิด<br>
  ปลาสชาดกที่ ๗ จบ</p>
<p> ๘. ชวสกุณชาดก (๓๐๘)<br>
  ว่าด้วยราชสีห์ไม่รู้คุณนกหัวขวาน<br>
  (นกหัวขวานโพธิสัตว์กล่าวกับราชสีห์ว่า)<br>
  [๒๙] พญาเนื้อ ข้าพเจ้าขอนอบน้อมท่าน<br>
  ข้าพเจ้าได้กระทำกิจอย่างหนึ่งแก่ท่านตามกำลังที่ตนมีอยู่<br>
  ข้าพเจ้าจะได้อะไรเป็นเครื่องตอบแทนบ้าง<br>
  (ราชสีห์กล่าวว่า)<br>
  [๓๐] เจ้าอยู่ในระหว่างฟันของเราผู้มีเลือดเป็นอาหาร<br>
  ผู้กระทำกรรมโหดร้ายอยู่เป็นนิตย์<br>
  การรอดชีวิตไปได้ก็นับว่าเป็นบุญอย่างใหญ่หลวง<br>
  (นกหัวขวานโพธิสัตว์กล่าวว่า)<br>
  [๓๑] ผู้ไม่รู้อุปการคุณที่ผู้อื่นทำแล้ว<br>
  ผู้ที่ไม่เคยทำความดีอย่างใดอย่างหนึ่งแก่ใคร<br>
  ผู้ที่ไม่ตอบแทนอุปการคุณที่ผู้อื่นทำให้แล้ว<br>
  น่าตำหนิ ความกตัญญูไม่มีในผู้ใด<br>
  การคบหาผู้นั้นก็ไร้ประโยชน์<br>
  [๓๒] แม้ด้วยอุปการคุณที่กระทำต่อหน้า<br>
  มิตรธรรมยังหาไม่ได้ในบุคคลใด<br>
  บัณฑิตไม่ริษยา ไม่ด่าว่าบุคคลนั้น<br>
  พึงค่อย ๆ หลีกห่างจากเขาไปเสีย<br>
  ชวสกุณชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๖๒ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๑. กาลิงควรรค ๙. ฉวชาดก (๓๐๙)<br>
  ๙. ฉวชาดก (๓๐๙)<br>
  ว่าด้วยการนั่งเรียนมนต์ไม่เหมาะสมเหมือนเรียนกับศพ<br>
  (คนจัณฑาลโพธิสัตว์ไปลักมะม่วงในพระราชอุทยาน เห็นพระราชานั่งในที่สูง<br>
  เรียนมนต์ ปุโรหิตนั่งในที่ต่ำสอนมนต์ จึงลงจากต้นมะม่วงมาตำหนิ ถูกพระราชา<br>
  ตรัสถามแล้ว จึงกราบทูลว่า)<br>
  [๓๓] กิจที่เราทั้ง ๓ กระทำขึ้นนี้ทั้งหมดไม่ชอบธรรม<br>
  เพราะคนทั้ง ๒ ไม่เห็นธรรมเนียม<br>
  จึงเคลื่อนคลาดจากธรรมเนียมเดิม<br>
  อาจารย์ผู้สอนมนต์นั่งต่ำ<br>
  และศิษย์ผู้เรียนมนต์นั่งสูง<br>
  (ปุโรหิตกล่าวว่า)<br>
  [๓๔] เราบริโภคข้าวสาลีสุก สะอาด ปรุงด้วยเนื้อ<br>
  เพราะฉะนั้น เราจึงไม่ประพฤติธรรม<br>
  ที่ฤๅษีทั้งหลายประพฤติกัน<br>
  (พระโพธิสัตว์กล่าวว่า)<br>
  [๓๕] ท่านจงหลีกไป โลกนี้ยังกว้างใหญ่<br>
  แม้คนอื่นในชมพูทวีปก็ยังหุงข้าวกินกันอยู่<br>
  เพราะเหตุนั้น ขออธรรมที่ท่านได้ประพฤติมาแล้ว<br>
  อย่าได้ทำลายท่านเหมือนหินทำลายหม้อเลย<br>
  [๓๖] พราหมณ์ น่าติเตียนการได้ยศ<br>
  และการได้ทรัพย์สำหรับเลี้ยงชีวิต<br>
  ซึ่งเป็นเหตุให้ประสบความพินาศ<br>
  และประพฤติผิดธรรม<br>
  ฉวชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๖๓ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๒. ปุจิมันทวรรค ๑. ปุจิมันทชาดก
    (๓๑๑)<br>
  ๑๐. สัยหชาดก (๓๑๐)<br>
  ว่าด้วยสัยหอำมาตย์<br>
  (ฤๅษีโพธิสัตว์ได้กล่าวกับสัยหอำมาตย์ว่า)<br>
  [๓๗] เราไม่ปรารถนาแผ่นดินอันมีสมุทรเป็นขอบเขต<br>
  มีสาครล้อมรอบประดุจต่างหู พร้อมกับคำนินทา<br>
  ท่านจงทราบอย่างนี้เถิด สัยหอำมาตย์<br>
  [๓๘] พราหมณ์ น่าติเตียนการได้ยศ<br>
  และการได้ทรัพย์สำหรับเลี้ยงชีวิต<br>
  ซึ่งเป็นเหตุให้ประสบความพินาศ<br>
  หรือประพฤติไม่เป็นธรรม<br>
  [๓๙] ถึงแม้เราจะเป็นนักบวชถือบาตรเลี้ยงชีพ<br>
  การเลี้ยงชีพเช่นนั้นแหละยังดีกว่าการแสวงหาโดยไม่ชอบธรรม<br>
  [๔๐] ถึงแม้เราจะเป็นนักบวชถือบาตรเลี้ยงชีพ<br>
  ไม่เบียดเบียนผู้อื่นในโลก<br>
  การเลี้ยงชีพเช่นนั้นแหละยังดีกว่าการครองราชสมบัติ<br>
  สัยหชาดกที่ ๑๐ จบ<br>
  กาลิงควรรคที่ ๑ จบ</p>
<p> รวมชาดกที่มีในวรรคนี้ คือ<br>
  <br>
   ๑. จูฬกาลิงคชาดก   ๒. มหาอัสสาโรหชาดก<br>
   ๓. เอกราชชาดก   ๔. ทัททรชาดก<br>
   ๕. สีลวีมังสชาดก   ๖. สุชาตาชาดก<br>
   ๗. ปลาสชาดก   ๘. ชวสกุณชาดก<br>
   ๙. ฉวชาดก  ๑๐. สัยหชาดก<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๖๔ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๒. ปุจิมันทวรรค ๑. ปุจิมันทชาดก
    (๓๑๑)<br>
  ๒. ปุจิมันทวรรค<br>
  หมวดว่าด้วยไม้สะเดา<br>
  ๑. ปุจิมันทชาดก (๓๑๑)<br>
  ว่าด้วยเทวดาประจำต้นสะเดา<br>
  (รุกขเทวดาโพธิสัตว์กล่าวกับโจรว่า)<br>
  [๔๑] จงลุกขึ้นเจ้าโจร มัวนอนอยู่ทำไม<br>
  การนอนของเจ้ามีประโยชน์อะไร<br>
  พระราชาทั้งหลายอย่าได้จับเจ้า<br>
  ผู้กระทำผิดอย่างร้ายแรงในหมู่บ้านเลย<br>
  (เทวดาประจำต้นโพธิ์กล่าวว่า)<br>
  [๔๒] เจ้าหน้าที่บ้านเมืองจักจับโจร<br>
  ผู้กระทำความผิดอย่างร้ายแรงในหมู่บ้านมิใช่หรือ<br>
  ธุระอะไรของปุจิมันทเทวดาในเรื่องนั้นเล่า<br>
  (เทวดาประจำต้นสะเดาตอบว่า)<br>
  [๔๓] อัสสัตถเทวดา ท่านไม่ทราบเรื่องระหว่างข้าพเจ้ากับโจร<br>
  พระราชาทั้งหลายจับโจรผู้กระทำผิดอย่างร้ายแรง<br>
  ในบ้านได้แล้วเสียบที่หลาวไม้สะเดา<br>
  ข้าพเจ้ามีใจระแวงในเรื่องนั้น<br>
  (เทวดาประจำต้นโพธิ์กล่าวว่า)<br>
  [๔๔] บุคคลพึงระแวงภัยที่ควรระแวง<br>
  พึงป้องกันภัยที่ยังมาไม่ถึง<br>
  เพราะภัยที่ยังมาไม่ถึง<br>
  นักปราชญ์จึงได้พิจารณาเห็นโลกทั้ง ๒<br>
  ปุจิมันทชาดกที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๖๕ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๒. ปุจิมันทวรรค ๔. โลหกุมภิชาดก
    (๓๑๔)<br>
  ๒. กัสสปมันทิยชาดก (๓๑๒)<br>
  ว่าด้วยฤาษีกัสสปมันทิยะ<br>
  (ฤๅษีโพธิสัตว์สอนบิดาว่า)<br>
  [๔๕] ท่านพ่อกัสสปะ แม้เด็กหนุ่มจะด่าว่าบ้าง<br>
  ทุบตีบ้าง เพราะยังเป็นวัยรุ่น<br>
  บัณฑิตผู้ฉลาดย่อมอดทน อดกลั้น<br>
  ความผิดทั้งหมดนั้นที่เด็กวัยรุ่นทำ<br>
  [๔๖] แม้ถ้าบัณฑิตทั้งหลายวิวาทกันก็ประสานกันได้โดยเร็ว<br>
  ส่วนคนพาลแตกกันเหมือนภาชนะดิน<br>
  พวกเขาระงับเวรกันไม่ได้เลย<br>
  [๔๗] คนที่รู้โทษที่ตนล่วงเกินแล้ว และคนที่รู้จักการให้อภัย<br>
  ทั้ง ๒ คนนั้นจะสมัครสมานกันยิ่งขึ้น<br>
  ความสนิทสนมของพวกเขาย่อมไม่เสื่อมคลาย<br>
  [๔๘] ผู้ใดเมื่อชนเหล่าอื่นล่วงเกินกัน<br>
  เขาสามารถประสานชนเหล่านั้นได้ด้วยตัวเอง<br>
  ผู้นั้นแหละเป็นผู้ยอดเยี่ยม<br>
  เป็นผู้นำภาระไป เป็นผู้ทรงธุระไว้ได้<br>
  กัสสปมันทิยชาดกที่ ๒ จบ</p>
<p> ๓. ขันติวาทิชาดก (๓๑๓)<br>
  ว่าด้วยขันติวาทีดาบส<br>
  (เสนาบดีขอร้องดาบสโพธิสัตว์ไม่ให้โกรธว่า)<br>
  [๔๙] ท่านมหาวีระ ผู้ใดสั่งให้ตัดมือ เท้า ใบหู และจมูกของท่าน<br>
  ท่านจงโกรธผู้นั้นเถิด อย่าให้แว่นแคว้นนี้พินาศเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๖๖ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๒. ปุจิมันทวรรค ๔. โลหกุมภิชาดก
    (๓๑๔)<br>
  (ดาบสโพธิสัตว์กล่าวว่า)<br>
  [๕๐] พระราชาพระองค์ใดรับสั่งให้ตัดมือ<br>
  เท้า ใบหู และจมูกของข้าพเจ้า<br>
  ขอให้พระราชาพระองค์นั้นจงมีพระชนมายุยิ่งยืนนาน<br>
  บัณฑิตทั้งหลายเช่นอาตมาไม่โกรธเคืองเลย<br>
  (พระศาสดาได้ตรัส ๒ พระคาถานี้ว่า)<br>
  [๕๑] สมณะผู้ถึงสรรเสริญขันติมีในอดีตกาลนานมาแล้ว<br>
  พระเจ้ากาสีได้รับสั่งให้ประหารดาบสผู้ดำรงมั่นในขันติธรรมองค์นั้น<br>
  [๕๒] พระเจ้ากาสีเบียดเสียดอยู่ในนรก<br>
  เสวยวิบากอันเผ็ดร้อนแห่งกรรมอันหยาบช้านั้น<br>
  ขันติวาทิชาดกที่ ๓ จบ</p>
<p> ๔. โลหกุมภิชาดก (๓๑๔)<br>
  ว่าด้วยสัตว์ในโลหกุมภีนรก<br>
  (สัตว์นรกที่กล่าวว่า ทุ แล้วจมลง ประสงค์จะกล่าวอย่างนี้ว่า)<br>
  [๕๓] พวกเราเมื่อโภคะทั้งหลายมีอยู่ ไม่ได้ให้ทาน<br>
  ไม่ได้กระทำที่พึ่งให้แก่ตน<br>
  จึงชื่อว่ามีชีวิตอยู่อย่างชั่วช้า<br>
  (สัตว์นรกที่กล่าวว่า ส ประสงค์จะกล่าวอย่างนี้ว่า)<br>
  [๕๔] พวกเราไหม้อยู่ในนรกทั้งหมด ๖๐,๐๐๐ ปีบริบูรณ์<br>
  เมื่อไรหนอที่สุดจะปรากฏ<br>
  (สัตว์นรกที่กล่าวว่า น ประสงค์จะกล่าวอย่างนี้ว่า)<br>
  [๕๕] เพื่อนยาก ที่สุดไม่มี ที่สุดจะมีแต่ที่ไหน<br>
  ที่สุดจักไม่ปรากฏ เพราะว่าในกาลนั้น<br>
  เราและท่านได้ทำกรรมชั่วไว้มาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๖๗ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๒. ปุจิมันทวรรค ๗. มตโรทนชาดก
    (๓๑๗)<br>
  (สัตว์นรกที่กล่าวว่า โส ประสงค์จะกล่าวอย่างนี้ว่า)<br>
  [๕๖] เราไปจากที่นี้แล้วได้เกิดเป็นมนุษย์<br>
  จะรู้ถ้อยคำของผู้ขอ ถึงพร้อมด้วยศีล กระทำกุศลให้มาก<br>
  โลหกุมภิชาดกที่ ๔ จบ</p>
<p> ๕. มังสชาดก (๓๑๕)<br>
  ว่าด้วยบุตรเศรษฐีขอเนื้อนายพราน<br>
  (นายพรานกล่าวกับบุตรเศรษฐีคนที่ ๑ ว่า)<br>
  [๕๗] ท่านเป็นผู้ขอเนื้อ<br>
  คำพูดของท่านหยาบจริง ๆ เช่นกับเนื้อพังผืด<br>
  นี่เพื่อน ข้าพเจ้าให้เนื้อพังผืดแก่ท่าน<br>
  (นายพรานกล่าวกับบุตรเศรษฐีคนที่ ๒ ว่า)<br>
  [๕๘] คำว่า พี่ชาย น้องชาย พี่สาว น้องสาว<br>
  เป็นเช่นกับอวัยวะของมนุษย์ที่เขาพูดกันอยู่ในโลก<br>
  คำพูดของท่านเช่นกับอวัยวะ<br>
  นี่เพื่อน ข้าพเจ้าให้เนื้อล้วน ๆ แก่ท่าน<br>
  (นายพรานกล่าวกับบุตรเศรษฐีคนที่ ๓ ว่า)<br>
  [๕๙] เมื่อลูกเรียกว่าพ่อ ใจพ่อก็หวั่นไหว<br>
  คำพูดของท่านเช่นกับเนื้อหัวใจ<br>
  นี่เพื่อน ข้าพเจ้าให้เนื้อหัวใจแก่ท่าน<br>
  (นายพรานกล่าวกับบุตรเศรษฐีคนที่ ๔ ว่า)<br>
  [๖๐] ในบ้านของผู้ใดไม่มีเพื่อน บ้านนั้นเป็นเช่นกับป่า<br>
  คำพูดของท่านเช่นกับสมบัติทั้งหมด<br>
  นี่เพื่อน ข้าพเจ้าให้เนื้อทั้งหมดแก่ท่าน<br>
  มังสชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๖๘ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๒. ปุจิมันทวรรค ๗. มตโรทนชาดก
    (๓๑๗)<br>
  ๖. สสปัณฑิตชาดก (๓๑๖)<br>
  ว่าด้วยกระต่ายบัณฑิตโพธิสัตว์<br>
  (นากกล่าวกับท้าวสักกะผู้แปลงกายเป็นพราหมณ์มาขออาหารว่า)<br>
  [๖๑] ข้าพเจ้ามีปลาตะเพียนแดงอยู่ ๗ ตัว<br>
  ซึ่งพรานเบ็ดตกขึ้นมาได้จากน้ำวางไว้บนบก<br>
  พราหมณ์ ขอท่านจงบริโภคอาหารที่ข้าพเจ้ามีอยู่อย่างนี้<br>
  แล้วบำเพ็ญสมณธรรมอยู่ในป่าเถิด<br>
  (สุนัขจิ้งจอกกล่าวว่า)<br>
  [๖๒] ในเวลากลางคืน ข้าพเจ้าได้นำอาหารของคนเฝ้านาคนโน้นมา<br>
  คือ เนื้อย่าง ๒ ไม้ เหี้ย ๒ ตัว นมส้ม ๑ หม้อ<br>
  ท่านพราหมณ์ ขอท่านจงบริโภคอาหารที่ข้าพเจ้ามีอยู่นี้<br>
  แล้วบำเพ็ญสมณธรรมอยู่ในป่าเถิด<br>
  (ลิงกล่าวว่า)<br>
  [๖๓] มะม่วงสุก น้ำเย็น ร่มเงาที่เย็นน่ารื่นรมย์<br>
  ท่านพราหมณ์ ขอท่านจงบริโภคอาหารที่ข้าพเจ้ามีอยู่นี้<br>
  แล้วบำเพ็ญสมณธรรมอยู่ในป่าเถิด<br>
  (กระต่ายโพธิสัตว์ไม่มีอาหาร เมื่อจะสละชีวิตของตน จึงกล่าวว่า)<br>
  [๖๔] งา ถั่ว และข้าวสารของกระต่ายไม่มี<br>
  ขอท่านจงบริโภคข้าพเจ้าที่สุกด้วยไฟนี้<br>
  แล้วบำเพ็ญสมณธรรมอยู่ในป่าเถิด<br>
  สสปัณฑิตชาดกที่ ๖ จบ</p>
<p> ๗. มตโรทนชาดก (๓๑๗)<br>
  ว่าด้วยการร้องไห้ถึงคนที่ตายแล้ว<br>
  (เศรษฐีโพธิสัตว์กล่าวกับพวกลิงว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๖๙ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๒. ปุจิมันทวรรค ๙. ติตติรชาดก
    (๓๑๙)<br>
  [๖๕] พวกท่านร้องไห้ถึงคนที่ตายไปแล้วเท่านั้น<br>
  แต่หาได้ร้องไห้ถึงคนที่จักตายไม่<br>
  สัตว์ทั้งหลายที่ยังมีร่างกายอยู่ย่อมละชีวิตไปโดยลำดับ<br>
  [๖๖] เทวดา มนุษย์ สัตว์ ๔ เท้า หมู่ปักษี สัตว์เลื้อยคลาน<br>
  และสัตว์ที่มีร่างกายใหญ่ ไม่เป็นใหญ่ในร่างกายของตน<br>
  ถึงจะรื่นรมย์อยู่ในร่างกายนั้นก็ย่อมละชีวิตของตนไป<br>
  [๖๗] สุขและทุกข์ที่เพ่งเล็งกันอยู่ในหมู่มนุษย์<br>
  มีความแปรผันไม่ยั่งยืนอย่างนี้<br>
  ความร่ำไห้คร่ำครวญเป็นสิ่งไร้ประโยชน์<br>
  ทำไมท่านจึงยังเศร้าโศกอยู่เล่า<br>
  [๖๘] นักเลงก็ดี นักดื่มก็ดี คนไม่ได้รับการศึกษาก็ดี<br>
  คนโง่ก็ดี คนมุทะลุก็ดี คนไม่มีความเพียรก็ดี<br>
  คนไม่ฉลาดในธรรมก็ดี ย่อมเข้าใจนักปราชญ์ว่าเป็นคนโง่<br>
  มตโรทนชาดกที่ ๗ จบ</p>
<p> ๘. กณเวรชาดก (๓๑๘)<br>
  ว่าด้วยหญิงหลายใจระลึกถึงความหลังใต้ต้นยี่โถแดง<br>
  (พวกนักฟ้อนได้ฟ้อนรำได้ขับเพลงขับนี้ว่า)<br>
  [๖๙] นางสามา ที่ท่านสวมกอดในเวลาที่อยู่ใต้กอต้นยี่โถแดง<br>
  ฝากข่าวมาบอกท่านถึงความที่ตนสบายดี<br>
  (โจรโพธิสัตว์ได้ฟังดังนั้น จึงกล่าวกับนักฟ้อนว่า)<br>
  [๗๐] ผู้เจริญ ข่าวที่ว่า ลมพัดพาภูเขาไปได้ ข่าวนี้ไม่น่าเชื่อถือ<br>
  ถ้าลมจะพัดพาภูเขาไปได้ ก็พึงพัดพาแผ่นดินแม้ทั้งหมดไปได้<br>
  ก็นางสามาตายแล้วจะฝากข่าวมาบอกพวกเรา<br>
  ถึงความที่ตนสบายดีได้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๗๐ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๒. ปุจิมันทวรรค ๙. ติตติรชาดก
    (๓๑๙)<br>
  (นักฟ้อนกล่าวว่า)<br>
  [๗๑] นางสามายังไม่ตายเลย และไม่ต้องการชายอื่น ได้ข่าวว่า<br>
  นางสามากินอาหารมื้อเดียว ยังต้องการแต่ท่านเท่านั้น<br>
  (โจรโพธิสัตว์กล่าวว่า)<br>
  [๗๒] นางสามาได้เปลี่ยนเอาเราผู้ไม่เคยเชยชิด<br>
  กับชายผู้เคยเชยชิดกันมานาน<br>
  นางสามาคงจะเปลี่ยนเอาชายอื่นผู้ไม่ใช่ขาประจำ<br>
  กับเราผู้เป็นขาประจำแน่นอน เราจะไปจากที่นี้ให้ไกลแสนไกล<br>
  กณเวรชาดกที่ ๘ จบ</p>
<p> ๙. ติตติรชาดก (๓๑๙)<br>
  ว่าด้วยนกกระทา<br>
  (นกกระทาถามดาบสโพธิสัตว์ว่า)<br>
  [๗๓] พระคุณเจ้าผู้เจริญ ข้าพเจ้าอยู่สบายดี<br>
  และได้บริโภคอาหารตามชอบใจ ข้าพเจ้ากำลังอยู่ในอันตราย<br>
  คติของข้าพเจ้าจะเป็นอย่างไรหนอ<br>
  (ดาบสโพธิสัตว์ตอบปัญหาของนกกระทาว่า)<br>
  [๗๔] ปักษี ถ้าใจของเธอไม่น้อมไปเพื่อกรรมชั่ว<br>
  บาปก็ไม่แปดเปื้อนเธอผู้เป็นคนดี<br>
  ไม่ขวนขวายในการกระทำกรรมชั่ว<br>
  (นกกระทาได้ฟังดังนั้น จึงกล่าวว่า)<br>
  [๗๕] นกกระทาจำนวนมากมาด้วยเข้าใจว่า<br>
  ญาติของพวกเราจับอยู่ที่นี้<br>
  ย่อมประสบเคราะห์กรรมเพราะอาศัยข้าพเจ้า<br>
  ใจข้าพเจ้ารังเกียจในกรรมชั่วนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๗๑ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๓. กุฏิทูสกวรรค ๑. กุฏิทูสกชาดก
    (๓๒๑)<br>
  (ดาบสโพธิสัตว์จึงกล่าวว่า)<br>
  [๗๖] ถ้าใจของเธอไม่ถูกกรรมชั่วประทุษร้าย<br>
  กรรมชั่วที่นายพรานทำเพราะอาศัยเธอ ก็ไม่ถูกต้องเธอ<br>
  บาปก็ไม่แปดเปื้อนเธอผู้เป็นคนดี ผู้ขวนขวายน้อย<br>
  ติตติรชาดกที่ ๙ จบ</p>
<p> ๑๐. สุจจชชาดก (๓๒๐)<br>
  ว่าด้วยพระราชาไม่ทรงสละสิ่งที่สละได้ง่าย<br>
  (พระราชเทวีตรัสกับอำมาตย์ว่า)<br>
  [๗๗] พระราชาเมื่อไม่พระราชทานภูเขาด้วยเพียงพระวาจา<br>
  ชื่อว่าไม่ทรงสละสิ่งที่ควรสละได้ง่ายหนอ<br>
  ก็เมื่อพระองค์ไม่ทรงสละสิ่งนั้น ฉันจะพึงให้อะไร<br>
  พระราชาไม่พระราชทานภูเขาด้วยพระวาจา<br>
  (พระราชาตรัสว่า)<br>
  [๗๘] งานใดควรทำ พึงพูดถึงแต่งานนั้นเถิด<br>
  งานใดไม่ควรทำ ก็อย่าพูดถึงงานนั้นเลย<br>
  คนไม่ทำ เอาแต่พูด บัณฑิตย่อมรู้ทัน<br>
  (พระราชเทวีกราบทูลว่า)<br>
  [๗๙] ข้าแต่ราชบุตร ขอความนอบน้อมจงมีแด่พระองค์<br>
  พระองค์ดำรงอยู่ในสัจจธรรม<br>
  ถึงแม้จะถูกเนรเทศ<br>
  ก็ยังมีพระหฤทัยยินดีในสัจจธรรม<br>
  (อำมาตย์โพธิสัตว์ได้ฟังพระเสาวนีย์ของพระเทวีผู้ตรัสคุณความดีของพระราชา<br>
  อยู่อย่างนั้น จึงประกาศคุณความดีของพระราชเทวีว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๗๒ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๓. กุฏิทูสกวรรค ๑. กุฏิทูสกชาดก
    (๓๒๑)<br>
  [๘๐] หญิงใดเป็นภรรยาของสามีที่ยากจนก็พลอยยากจนด้วย<br>
  เมื่อสามีร่ำรวยก็พลอยร่ำรวยมีชื่อเสียงด้วย<br>
  หญิงนั้นนับว่าเป็นภรรยาสุดประเสริฐของเขา<br>
  ส่วนหญิงที่เป็นภรรยาของชายผู้ที่มีเงินทองอยู่แล้ว<br>
  ไม่น่าอัศจรรย์เลย<br>
  สุจจชชาดกที่ ๑๐ จบ<br>
  ปุจิมันทวรรคที่ ๒ จบ</p>
<p> รวมชาดกที่มีในวรรคนี้ คือ<br>
  <br>
   ๑. ปุจิมันทชาดก   ๒. กัสสปมันทิยชาดก<br>
   ๓. ขันติวาทิชาดก   ๔. โลหกุมภิชาดก<br>
   ๕. มังสชาดก   ๖. สสปัณฑิตชาดก<br>
   ๗. มตโรทนชาดก   ๘. กณเวรชาดก<br>
   ๙. ติตติรชาดก  ๑๐. สุจจชชาดก<br>
  <br>
  ๓. กุฏิทูสกวรรค<br>
  หมวดว่าด้วยการประทุษร้ายรัง<br>
  ๑. กุฏิทูสกชาดก (๓๒๑)<br>
  ว่าด้วยลิงประทุษร้ายรัง<br>
  (นกขมิ้นโพธิสัตว์กล่าวกับลิงว่า)<br>
  [๘๑] วานร ศีรษะ มือ และเท้าของท่านเหมือนของมนุษย์<br>
  เมื่อเป็นเช่นนั้น เพราะเหตุไรหนอ เรือนของท่านจึงไม่มี<br>
  (ลิงได้ฟังดังนั้น จึงกล่าวว่า)<br>
  [๘๒] นกขมิ้น ศีรษะ มือ และเท้าของเราเหมือนของมนุษย์ก็จริง<br>
  แต่ปัญญาที่บัณฑิตสรรเสริญว่าประเสริฐที่สุดในหมู่มนุษย์เราไม่มี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๗๓ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๓. กุฏิทูสกวรรค ๔. จัมมสาฏกชาดก
    (๓๒๔)<br>
  (นกขมิ้นโพธิสัตว์กล่าวว่า)<br>
  [๘๓] บุคคลผู้มีจิตไม่มั่นคง กลับกลอก ประทุษร้ายมิตร<br>
  มีปกติไม่ยั่งยืนอยู่เป็นนิจ ย่อมไม่มีความสุข<br>
  [๘๔] นี่ลิง ท่านจงสร้างอานุภาพปัญญา<br>
  จงกลับตัวให้มีความเป็นปกติเสีย<br>
  จงสร้างกระท่อมป้องกันลมและความหนาวเถิด<br>
  กุฏิทูสกชาดกที่ ๑ จบ</p>
<p> ๒. ทุททุภายชาดก (๓๒๒)<br>
  ว่าด้วยกระต่ายตื่นตูม<br>
  (กระต่ายกล่าวกับราชสีห์โพธิสัตว์ว่า)<br>
  [๘๕] ขอความเจริญจงมีแก่ท่าน<br>
  ข้าพเจ้าอยู่ที่ใด ที่นั้นมีเสียงดังสนั่น<br>
  แม้ข้าพเจ้าก็ไม่ทราบว่า เสียงดังสนั่นนั้นเป็นเสียงอะไร<br>
  (พระศาสดาตรัสพระคาถาเหล่านี้ว่า)<br>
  [๘๖] กระต่ายได้ยินเสียงผลมะตูมหล่นเสียงดังสนั่นก็วิ่งหนีไป<br>
  ฝูงสัตว์ฟังคำของกระต่ายก็กลัวตัวสั่น<br>
  [๘๗] พวกคนโง่เขลายังไม่ทันรู้เรื่องแจ่มแจ้ง<br>
  ฟังคนอื่นโจษขาน ก็พากันตื่นตระหนก<br>
  พวกเขาเชื่อคนอื่นง่าย<br>
  [๘๘] ส่วนคนเหล่าใดเป็นนักปราชญ์<br>
  เพียบพร้อมด้วยศีลและปัญญา<br>
  ยินดีในความสงบ และเว้นไกลจากการกระทำชั่ว<br>
  คนเหล่านั้นหาเชื่อคนอื่นง่ายไม่<br>
  ทุททุภายชาดกที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๗๔ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๓. กุฏิทูสกวรรค ๔. จัมมสาฏกชาดก
    (๓๒๔)<br>
  ๓. พรหมทัตตชาดก (๓๒๓)<br>
  ว่าด้วยพระเจ้าพรหมทัต<br>
  (ดาบสโพธิสัตว์ได้กล่าวคาถากับพระราชาว่า)<br>
  [๘๙] ขอถวายพระพรมหาบพิตร ขึ้นชื่อว่าผู้ขอ<br>
  ย่อมได้ผล ๒ อย่าง คือ (๑) ไม่ได้ทรัพย์ (๒) ได้ทรัพย์<br>
  เพราะการขอมีสภาพเช่นนี้เป็นธรรมดา<br>
  [๙๐] ข้าแต่พระองค์ผู้เป็นใหญ่แห่งแคว้นปัญจาละ<br>
  บัณฑิตทั้งหลายเรียกการขอว่า เป็นการร้องไห้<br>
  เรียกการปฏิเสธว่า เป็นการร้องไห้ตอบ<br>
  [๙๑] ชาวแคว้นปัญจาละผู้มาประชุมพร้อมเพรียงกัน<br>
  ขออย่าได้เห็นอาตมภาพร้องไห้หรือเห็นพระองค์ทรงกันแสงตอบเลย<br>
  เพราะเหตุนั้น อาตมภาพจึงปรารถนาสถานที่ลับ<br>
  (พระราชาตรัสพระราชทานพรแก่ดาบสโพธิสัตว์ว่า)<br>
  [๙๒] ท่านพราหมณ์ โยมขอถวายโคแดง ๑,๐๐๐ ตัว<br>
  พร้อมกับโคจ่าฝูงแก่ท่าน<br>
  เพราะพระอริยะได้ฟังคาถาอันประกอบด้วยธรรม<br>
  ของพระคุณเจ้าแล้วจะไม่พึงถวายแก่พระอริยะได้อย่างไร<br>
  พรหมทัตตชาดกที่ ๓ จบ</p>
<p> ๔. จัมมสาฏกชาดก (๓๒๔)<br>
  ว่าด้วยปริพาชกชื่อจัมมสาฏกะ<br>
  (ปริพาชกยืนประนมมือต่อแพะแล้วกล่าวว่า)<br>
  [๙๓] สัตว์ ๔ เท้างดงามจริงหนอ ท่าทางสง่า และน่ารักน่าเอ็นดู<br>
  ย่อมอ่อนน้อมต่อพราหมณ์ผู้เพียบพร้อมด้วยชาติและมนต์<br>
  จักเป็นแพะประเสริฐ มียศศักดิ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๗๕ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๓. กุฏิทูสกวรรค ๖. กักการุชาดก
    (๓๒๖)<br>
  (พ่อค้าบัณฑิตโพธิสัตว์ห้ามปริพาชกนั้นว่า)<br>
  [๙๔] นี่พราหมณ์ อย่าได้วางใจสัตว์ ๔ เท้าตัวนี้<br>
  ด้วยการเห็นมันเพียงครู่เดียวเลย<br>
  มันต้องการจะขวิดให้เต็มที่ จึงย่อตัวลงแสดงท่าขวิดให้เหมาะ<br>
  (พระศาสดาเมื่อจะทรงประกาศเหตุนั้น จึงตรัสว่า)<br>
  [๙๕] กระดูกขาอ่อนของปริพาชกก็หัก<br>
  บริขารที่หาบก็พลัดตกและสัมภาระทั้งหมดของพราหมณ์ก็แตก<br>
  ปริพาชกประคองแขนทั้ง ๒ ข้างคร่ำครวญอยู่ว่า<br>
  ช่วยด้วย แพะฆ่าคนประพฤติพรหมจรรย์<br>
  (ปริพาชกกล่าวว่า)<br>
  [๙๖] ผู้ที่สรรเสริญคนซึ่งไม่ควรบูชาจะถูกขวิดนอนอยู่<br>
  เหมือนเราผู้โง่เขลาถูกแพะขวิดในวันนี้<br>
  จัมมสาฏกชาดกที่ ๔ จบ</p>
<p> ๕. โคธชาดก (๓๒๕)<br>
  ว่าด้วยฤๅษีจะกินเหี้ย<br>
  (พญาเหี้ยโพธิสัตว์เมื่อสนทนากับดาบส จึงได้กล่าวว่า)<br>
  [๙๗] ข้าพเจ้าเข้าใจท่านว่าเป็นสมณะ จึงเข้าไปหาท่านผู้ไม่สำรวม<br>
  ท่านเอาท่อนไม้ขว้างปาข้าพเจ้า ทำเหมือนมิใช่สมณะ<br>
  [๙๘] นี่เจ้าผู้โง่เขลา จะมีประโยชน์อะไรแก่เจ้า<br>
  ด้วยชฎาและการนุ่งห่มหนังเสือเหลือง<br>
  ภายในของเจ้าแสนจะรกรุงรัง<br>
  เจ้าขัดสีแต่ภายนอกเท่านั้น<br>
  (ดาบสได้ฟังดังนั้น จึงได้กล่าวว่า)<br>
  [๙๙] มาเถิดเหี้ย เจ้าจงกลับมากินข้าวสาลีสุก<br>
  น้ำมัน เกลือ และดีปลีของเรายังมีอยู่เพียงพอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๗๖ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๓. กุฏิทูสกวรรค ๖. กักการุชาดก
    (๓๒๖)<br>
  (พญาเหี้ยโพธิสัตว์ได้ฟังดังนั้น จึงได้กล่าวว่า)<br>
  [๑๐๐] ข้าพเจ้านั้นจะเข้าไปยังจอมปลวกที่ลึกถึง ๑๐๐ ชั่วคน<br>
  น้ำมัน เกลือ และดีปลีของท่านจะมีประโยชน์อะไร<br>
  สิ่งเหล่านั้นไม่มีประโยชน์สำหรับข้าพเจ้า<br>
  โคธชาดกที่ ๕ จบ</p>
<p> ๖. กักการุชาดก (๓๒๖)<br>
  ว่าด้วยผู้สมควรได้ดอกกักการุทิพย์<br>
  (หัวหน้าเทพบุตรองค์ที่ ๑ กล่าวกับพระราชาผู้ขอดอกไม้ทิพย์ว่า)<br>
  [๑๐๑] ผู้ใดไม่ลักทรัพย์ด้วยกาย ไม่พูดเท็จ<br>
  ได้ยศแล้วก็ไม่มัวเมา ผู้นั้นแหละสมควรได้ดอกกักการุทิพย์<br>
  (เทพบุตรองค์ที่ ๒ กล่าวกับปุโรหิตว่า)<br>
  [๑๐๒] ผู้ใดแสวงหาทรัพย์อันน่าปลื้มใจโดยชอบธรรม<br>
  ไม่หลอกลวงเอาทรัพย์เขามา ได้โภคะทั้งหลายแล้วไม่มัวเมา<br>
  ผู้นั้นแหละสมควรได้ดอกกักการุทิพย์<br>
  (เทพบุตรองค์ที่ ๓ กล่าวกับปุโรหิตว่า)<br>
  [๑๐๓] ผู้ใดมีจิตไม่หน่ายเร็ว มีศรัทธาไม่คลายง่าย<br>
  ไม่บริโภคโภชนะอร่อยเพียงคนเดียว<br>
  ผู้นั้นแหละสมควรได้ดอกกักการุทิพย์<br>
  (เทพบุตรองค์ที่ ๔ กล่าวกับปุโรหิตว่า)<br>
  [๑๐๔] ผู้ใดไม่ด่าว่าสัตบุรุษต่อหน้าหรือลับหลัง<br>
  พูดอย่างไรทำอย่างนั้น<br>
  ผู้นั้นแหละสมควรได้ดอกกักการุทิพย์<br>
  กักการุชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๗๗ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๓. กุฏิทูสกวรรค ๙. กาฬพาหุชาดก
    (๓๒๙)<br>
  ๗. กากวตีชาดก (๓๒๗)<br>
  ว่าด้วยนางกากวดี<br>
  (นฏกุเวรคนธรรพ์ยืนอยู่ในราชสำนัก ได้ขับร้องเพลงว่า)<br>
  [๑๐๕] นางผู้เป็นที่รักของข้าพเจ้าอยู่ที่ใด<br>
  กลิ่นกายนางก็ยังหอมฟุ้งมาจากที่นั้น<br>
  ข้าพเจ้ามีใจกำหนัดยินดีในนางใด<br>
  นางนั้นชื่อว่ากากวดี อยู่ไกลจากนี้<br>
  (พญาครุฑได้ฟังดังนั้น จึงถามว่า)<br>
  [๑๐๖] ท่านข้ามสมุทรไปได้อย่างไร<br>
  ข้ามแม่น้ำเกปุกะไปได้อย่างไร<br>
  ข้ามสมุทรทั้ง ๗ ไปได้อย่างไร<br>
  และขึ้นไปยังวิมานฉิมพลีได้อย่างไร<br>
  (นฏกุเวรคนธรรพ์ตอบว่า)<br>
  [๑๐๗] ข้าพเจ้าข้ามสมุทรไปได้เพราะท่าน<br>
  ข้ามแม่น้ำเกปุกะไปได้เพราะท่าน<br>
  ข้ามสมุทรทั้ง ๗ ไปได้เพราะท่าน<br>
  และขึ้นไปยังวิมานฉิมพลีได้ก็เพราะท่าน<br>
  (พญาครุฑได้กล่าวว่า)<br>
  [๑๐๘] น่าติเตียนจริง เราตัวใหญ่เสียเปล่า<br>
  แต่หามีความคิดไม่<br>
  เพราะเราได้นำชายชู้ของเมียตัวเองทั้งไปทั้งกลับ<br>
  กากวตีชาดกที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๗๘ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๓. กุฏิทูสกวรรค ๙. กาฬพาหุชาดก
    (๓๒๙)<br>
  ๘. อนนุโสจิยชาดก (๓๒๘)<br>
  ว่าด้วยทุกคนไม่ควรเศร้าโศก<br>
  (พระโพธิสัตว์แสดงธรรมแก่มหาชนว่า)<br>
  [๑๐๙] ตาปสินีผู้เจริญไปอยู่ในหมู่ชนเป็นจำนวนมากที่ตายแล้ว<br>
  นางผู้อยู่ร่วมกับพวกคนตายเหล่านั้นจะมีประโยชน์อะไรแก่เรา<br>
  เพราะฉะนั้น ข้าพเจ้าจึงไม่เศร้าโศกถึง<br>
  นางสัมมิลลหาสินีตาปสินีผู้เป็นที่รัก<br>
  [๑๑๐] ถ้าบุคคลจะพึงเศร้าโศกถึงความตายที่ไม่มีแก่สัตว์ผู้เศร้าโศก<br>
  ควรเศร้าโศกถึงตนผู้ตกอยู่ในอำนาจของมัจจุทุกเมื่อเถิด<br>
  [๑๑๑] อายุสังขารจะติดตามสัตว์ผู้ยืน นั่ง นอน<br>
  และเดินไปมาเท่านั้นก็หาไม่<br>
  วัยย่อมติดตามเหล่าสัตว์แม้กระทั่งลืมตาและหลับตา<br>
  [๑๑๒] เมื่อความพลัดพรากมีอยู่อย่างไม่ต้องสงสัย<br>
  ในอัตภาพที่เต็มไปด้วยอันตรายนี้อย่างนี้<br>
  บุคคลควรเอ็นดูสัตว์ที่ยังเป็นอยู่ยังเหลืออยู่<br>
  ไม่ควรเศร้าโศกถึงสัตว์ที่ตายไปแล้ว<br>
  อนนุโสจิยชาดกที่ ๘ จบ</p>
<p> ๙. กาฬพาหุชาดก (๓๒๙)<br>
  ว่าด้วยลิงชื่อกาฬพาหุ<br>
  (นกแขกเต้าโปฏฐปาทะกล่าวกับนกแขกเต้าราธโพธิสัตว์ผู้เป็นพี่ชายว่า)<br>
  [๑๑๓] เมื่อก่อน เราได้ข้าวและน้ำใดจากราชสำนัก<br>
  บัดนี้ ข้าวและน้ำนั้นไปหาลิง๑เท่านั้น พี่ราธะ<br>
  เรากลับไปป่ากันเถิด เพราะพระเจ้าธนัญชัยไม่สักการะเราแล้ว<br><br>เชิงอรรถ :<br>
  ๑ แปลถอดความจากคำบาลีว่า สาขมิค แปลว่า เนื้อที่อยู่บนกิ่งไม้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๗๙ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๔. โกกิลวรรค ๑. โกกิลชาดก (๓๓๑)<br>
  (นกราธโพธิสัตว์ได้ฟังดังนั้น จึงกล่าวว่า)<br>
  [๑๑๔] น้องโปฏฐปาทะเอ๋ย โลกธรรมในหมู่มนุษย์เหล่านี้<br>
  คือ ความมีลาภ ไม่มีลาภ มียศ ไม่มียศ<br>
  นินทา สรรเสริญ สุข และทุกข์ เป็นของไม่เที่ยง<br>
  เจ้าอย่าเศร้าโศกไปเลย จะเศร้าโศกไปทำไม<br>
  (นกโปฏฐปาทะกล่าวว่า)<br>
  [๑๑๕] พี่ราธะ พี่เป็นบัณฑิตแแท้ ๆ ย่อมรู้ประโยชน์ที่ยังไม่มาถึง<br>
  ทำอย่างไร เราจะเห็นลิงชั่วถูกไล่ออกจากราชตระกูล<br>
  (นกราธโพธิสัตว์กล่าวว่า)<br>
  [๑๑๖] ลิงกาฬพาหุกระดิกหู กลอกหน้ากลอกตา<br>
  ทำให้พระราชกุมารหวาดกลัวอยู่บ่อย ๆ<br>
  มันจะทำตนเองให้อดข้าวและน้ำ๑<br>
  กาฬพาหุชาดกที่ ๙ จบ</p>
<p> ๑๐. สีลวีมังสชาดก (๓๓๐)<br>
  ว่าด้วยการพิจารณาอานิสงส์ของศีล<br>
  (ปุโรหิตโพธิสัตว์ยืนอยู่ในที่ใกล้พระราชา ได้พรรณนาศีลด้วยคาถานี้ว่า)<br>
  [๑๑๗] ได้ยินว่า ศีลเป็นสิ่งดีงาม ศีลเป็นสิ่งที่ยอดเยี่ยมในโลก<br>
  ดูเถิด นาคที่มีพิษร้ายแรงยังไม่เบียดเบียนใคร ๆ<br>
  เพราะสำนึกอยู่ว่าตนมีศีล<br>
  (พระโพธิสัตว์เห็นโทษของกามแล้ว จึงกล่าวว่า)<br>
  [๑๑๘] ตราบใด เหยี่ยวนั้นยังคาบชิ้นเนื้อใด ๆ อยู่<br>
  ตราบนั้น เหยี่ยวทั้งหลายในโลกก็พากันรุมจิกตีกัน<br>
  แต่พวกมันจะไม่เบียดเบียนเหยี่ยวที่ไม่มีความกังวล<br><br>เชิงอรรถ :<br>
  ๑ แปลถอดความจากคำบาลีว่า เยนารกา ฐสฺสติ อนฺนปานา แปลว่า อยู่ห่างไกลจากข้าวและน้ำ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๘๐ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๔. โกกิลวรรค ๑. โกกิลชาดก (๓๓๑)<br>
  [๑๑๙] คนที่ไม่มีความหวังย่อมหลับสบาย<br>
  ความหวังที่ได้ผลสมหวังเป็นความสุข<br>
  นางปิงคลาทำความหวังให้สิ้นแล้วย่อมหลับสบาย<br>
  [๑๒๐] ความสุขอื่นยิ่งกว่าสมาธิไม่มีทั้งในโลกนี้และโลกหน้า<br>
  คนผู้มีจิตเป็นสมาธิย่อมไม่เบียดเบียนทั้งผู้อื่นและตนเอง<br>
  สีลวีมังสชาดกที่ ๑๐ จบ<br>
  กุฏิทูสกวรรคที่ ๓ จบ</p>
<p> รวมชาดกที่มีในวรรคนี้ คือ<br>
  <br>
   ๑. กุฏิทูสกชาดก   ๒. ทุททุภายชาดก<br>
   ๓. พรหมทัตตชาดก   ๔. จัมมสาฏกชาดก<br>
   ๕. โคธชาดก   ๖. กักการุชาดก<br>
   ๗. กากวตีชาดก   ๘. อนนุโสจิยชาดก<br>
   ๙. กาฬพาหุชาดก  ๑๐. สีลวีมังสชาดก<br>
  <br>
  ๔. โกกิลวรรค<br>
  หมวดว่าด้วยลูกนกดุเหว่า<br>
  ๑. โกกิลชาดก (๓๓๑)<br>
  ว่าด้วยลูกนกดุเหว่า<br>
  (อำมาตย์แก้วโพธิสัตว์ ได้กราบทูลพระราชาว่า)<br>
  [๑๒๑] ผู้ใดพูดเมื่อยังไม่ถึงเวลาพูด ก็พูดเกินเวลา<br>
  ผู้นั้นจะถูกกำจัดนอนตายอยู่ เหมือนลูกนกดุเหว่า<br>
  [๑๒๒] ธรรมดาศัสตราที่ลับจนคมดีแล้ว<br>
  เหมือนยาพิษที่มีพิษร้ายแรงจะให้ตกไปในทันทีหาได้ไม่<br>
  เหมือนวาจาที่เป็นทุพภาษิต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๘๑ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๔. โกกิลวรรค ๓. โคธชาดก (๓๓๓)<br>
  [๑๒๓] เพราะฉะนั้น บัณฑิตควรรักษาวาจาไว้<br>
  ทั้งในเวลาที่ควรพูดและไม่ควรพูด<br>
  ไม่ควรพูดให้เกินเวลาแม้ในบุคคลผู้เสมอกับตน<br>
  [๑๒๔] ส่วนผู้ใดมีความคิดเป็นเบื้องหน้า มีปัญญาเครื่องพิจารณา<br>
  เห็นประจักษ์ พูดพอเหมาะกับกาลเวลา<br>
  ผู้นั้นย่อมจับศัตรูทั้งหมดไว้ได้ดุจนกครุฑจับนาคได้<br>
  โกกิลชาดกที่ ๑ จบ</p>
<p> ๒. รถลัฏฐิชาดก (๓๓๒)<br>
  ว่าด้วยปุโรหิตโกรธประหารผู้อื่นด้วยปะฏัก<br>
  (อำมาตย์ผู้พิพากษาโพธิสัตว์ กราบทูลพระราชาว่า)<br>
  [๑๒๕] ข้าแต่มหาราช คนบางคนทำร้ายตนเอง<br>
  กลับพูดว่า ถูกทำร้าย<br>
  ตนเองชนะ กลับพูดว่า ตนแพ้<br>
  ดังนั้น ไม่ควรเชื่อคนที่เป็นโจทก์ฝ่ายเดียว<br>
  [๑๒๖] เพราะฉะนั้น บุคคลผู้เป็นชาติบัณฑิตควรฟังฝ่ายจำเลยบ้าง<br>
  เมื่อฟังคำของทั้ง ๒ ฝ่ายแล้วควรตัดสินโดยธรรม<br>
  [๑๒๗] คฤหัสถ์ผู้บริโภคกามเกียจคร้านไม่ดี<br>
  บรรพชิตไม่สำรวมไม่ดี<br>
  พระราชาไม่ทรงใคร่ครวญก่อนแล้วทำไม่ดี<br>
  การที่บัณฑิตโกรธไม่ดี<br>
  [๑๒๘] ข้าแต่พระองค์ผู้เป็นเจ้าแห่งทิศ<br>
  กษัตริย์ทรงใคร่ครวญก่อนแล้วจึงควรทำ<br>
  ไม่ทรงใคร่ครวญก่อนแล้วไม่ควรตัดสิน<br>
  ยศและเกียรติย่อมเจริญแด่พระราชาผู้ทรงใคร่ครวญก่อนแล้วจึงทำ<br>
  รถลัฏฐิชาดกที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๘๒ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๔. โกกิลวรรค ๓. โคธชาดก (๓๓๓)<br>
  ๓. โคธชาดก (๓๓๓)<br>
  ว่าด้วยพระราชาหลอกกินเหี้ยย่าง<br>
  (พระเทวีตรัสกับพระโพธิสัตว์ว่า)<br>
  [๑๒๙] ข้าแต่พระองค์ผู้จอมทัพ เมื่อพระองค์ทรงเหน็บพระขรรค์<br>
  สวมเกราะ ทรงภูษาผ้าเปลือกไม้อยู่ ณ ท่ามกลางป่า<br>
  ในกาลนั้นแล หม่อมฉันได้รู้จักพระองค์อย่างชัดเจน<br>
  เหี้ยย่างที่กิ่งต้นอัสสัตถะได้หนีไปแล้ว<br>
  (พระโพธิสัตว์กราบทูลว่า)<br>
  [๑๓๐] บุคคลควรนอบน้อมแก่ผู้ที่นอบน้อม<br>
  ควรคบผู้ที่คบด้วย ควรทำกิจแก่ผู้ที่ช่วยทำกิจ<br>
  ไม่ควรทำสิ่งที่เป็นประโยชน์ให้แก่<br>
  ผู้ปรารถนาสิ่งที่ไม่เป็นประโยชน์<br>
  และไม่ควรคบแม้ผู้ที่ไม่ประสงค์จะคบด้วย<br>
  [๑๓๑] ควรละทิ้งผู้ที่ละทิ้ง และไม่ควรทำความเยื่อใย<br>
  ไม่ควรคบกับผู้มีจิตใจเหินห่าง<br>
  ควรมองหาผู้อื่น(ที่มีความเยื่อใย)<br>
  เหมือนนกรู้ว่า ต้นไม้นี้หมดผลแล้วก็ไปยังต้นไม้อื่น<br>
  เพราะว่าโลกกว้างใหญ่<br>
  (พระราชาทรงระลึกถึงคุณความดีของพระเทวีได้ จึงตรัสกับพระเทวีว่า)<br>
  [๑๓๒] เรานั้นเป็นกษัตริย์มุ่งความกตัญญู (อุปการคุณที่เธอกระทำแล้ว)<br>
  จะกระทำการตอบแทนเธอตามความสามารถ<br>
  อนึ่ง เราจะมอบความเป็นใหญ่ให้แก่เธอทั้งหมด<br>
  เธอประสงค์สิ่งใด เราจะให้สิ่งนั้น<br>
  โคธชาดกที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๘๓ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๔. โกกิลวรรค ๖. พรหาฉัตตชาดก
    (๓๓๖)<br>
  ๔. ราโชวาทชาดก (๓๓๔)<br>
  ว่าด้วยดาบสถวายโอวาทแด่พระราชา<br>
  (ดาบสโพธิสัตว์กราบทูลพระราชาว่า)<br>
  [๑๓๓] เมื่อฝูงโคข้ามน้ำไป<br>
  ถ้าโคจ่าฝูงไปคดเคี้ยว<br>
  โคทั้งฝูงก็ไปคดเคี้ยวตามกัน<br>
  ในเมื่อโคจ่าฝูงไปคดเคี้ยว<br>
  [๑๓๔] ในหมู่มนุษย์ ก็เหมือนกัน<br>
  ผู้ใดได้รับแต่งตั้งให้เป็นใหญ่<br>
  ถ้าผู้นั้นประพฤติไม่เป็นธรรม<br>
  ประชาชนชาวเมืองนั้นก็จะประพฤติไม่เป็นธรรมตามไปด้วย<br>
  หากพระราชาไม่ตั้งอยู่ในธรรม<br>
  ชาวเมืองนั้นก็อยู่เป็นทุกข์<br>
  [๑๓๕] เมื่อฝูงโคข้ามน้ำไป<br>
  ถ้าโคจ่าฝูงไปตรง<br>
  โคทั้งฝูงก็ไปตรงตามกัน<br>
  ในเมื่อโคจ่าฝูงไปตรง<br>
  [๑๓๖] ในหมู่มนุษย์ก็เหมือนกัน<br>
  ผู้ใดได้รับแต่งตั้งให้เป็นใหญ่<br>
  ถ้าผู้นั้นประพฤติชอบธรรม<br>
  ประชาชนชาวเมืองนั้นก็จะประพฤติชอบธรรมตามไปด้วย<br>
  หากพระราชาตั้งอยู่ในธรรม<br>
  ชาวเมืองนั้นก็อยู่เป็นสุข๑<br>
  ราโชวาทชาดกที่ ๔ จบ<br><br>เชิงอรรถ :<br>
  ๑ องฺ.จตุกฺก. (แปล) ๒๑/๗๐/๑๑๕-๑๑๖, ขุ.ชา. (แปล) ๒๘/๑๐๔-๑๐๗/๒๑, ๑๖๘-๑๗๑/๓๑-๓๒<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๘๔ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๔. โกกิลวรรค ๖. พรหาฉัตตชาดก
    (๓๓๖)<br>
  ๕. ชัมพุกชาดก (๓๓๕)<br>
  ว่าด้วยสุนัขจิ้งจอกชัมพุกะอวดเก่ง<br>
  (ราชสีห์โพธิสัตว์สอนสุนัขจิ้งจอกว่า)<br>
  [๑๓๗] ชัมพุกะ ช้างนั้นมีร่างกายสูงใหญ่และมีงายาว<br>
  เจ้าไม่ได้เกิดในตระกูลของราชสีห์ที่สามารถจับช้างได้<br>
  (ราชสีห์โพธิสัตว์ยืนอยู่บนยอดภูเขา เห็นสุนัขจิ้งจอกถึงความพินาศ จึงกล่าวว่า)<br>
  [๑๓๘] สัตว์ใดมิใช่ราชสีห์ ทำท่าทางเหมือนราชสีห์<br>
  สัตว์นั้นจะเป็นเหมือนสุนัขจิ้งจอกถูกช้างเหยียบแล้ว<br>
  นอนทอดอาลัยอยู่บนแผ่นดิน<br>
  [๑๓๙] ผู้ใดไม่รู้กำลังกาย กำลังปัญญา<br>
  และกำเนิดของบุคคลผู้มียศ ผู้สูงสุด<br>
  มีร่างกายใหญ่และมั่นคง มีกำลังมาก<br>
  ผู้นั้นก็เหมือนชัมพุกะที่ถูกช้างฆ่านอนตายอยู่<br>
  [๑๔๐] ส่วนผู้ใดในโลกนี้รู้กำลังกายและกำลังปัญญาในตน<br>
  พิจารณาด้วยความรู้ที่ได้เล่าเรียนศึกษามา<br>
  และด้วยคำสุภาษิต ประมาณตนแล้วจึงทำการงาน<br>
  ผู้นั้นย่อมมีชัยอย่างไพบูลย์<br>
  ชัมพุกชาดกที่ ๕ จบ</p>
<p> ๖. พรหาฉัตตชาดก (๓๓๖)<br>
  ว่าด้วยพระกุมารชื่อพรหาฉัตต์<br>
  (พระโพธิสัตว์กราบทูลพระราชาในเวลาที่ทรงบ่นเพ้อว่า)<br>
  [๑๔๑] พระองค์ทรงบ่นอยู่ว่า หญ้า หญ้า<br>
  ใครหนอนำหญ้ามาถวายพระองค์<br>
  พระองค์มีกิจที่จะพึงทำด้วยหญ้าหรือหนอ<br>
  จึงตรัสแต่คำว่า หญ้า หญ้า เท่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๘๕ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๔. โกกิลวรรค ๘. ถุสชาดก (๓๓๘)<br>
  (พระราชาทรงสดับดังนั้น จึงตรัสว่า)<br>
  [๑๔๒] ฉัตตฤๅษีนั้นมีร่างกายสูง เป็นพรหมจารี เป็นพหูสูต<br>
  มาแล้วที่นี้ ลักเอาทรัพย์ทั้งหมดของเราไป<br>
  ใส่หญ้าไว้ในตุ่มแทนแล้วหนีไป<br>
  (พระโพธิสัตว์กราบทูลว่า)<br>
  [๑๔๓] ผู้ต้องการใช้หญ้ามีค่าน้อยแลกทรัพย์จำนวนมาก<br>
  ย่อมต้องกระทำอย่างนี้ คือ ถือเอาทรัพย์ของตน<br>
  แต่ไม่ถือเอาหญ้าซึ่งไม่ควรถือเอา<br>
  การพิไรรำพันในเรื่องนั้นจะมีประโยชน์อะไร<br>
  (พระราชาทรงสดับดังนั้น จึงตรัสว่า)<br>
  [๑๔๔] คนมีศีลไม่กระทำเช่นนั้น<br>
  คนพาลทำเช่นนั้นเป็นปกติ<br>
  ทำไมหนอจะทำคนที่มีศีลไม่มั่นคง<br>
  ซึ่งเป็นคนทุศีลให้เป็นบัณฑิตได้<br>
  พรหมฉัตตชาดกที่ ๖ จบ</p>
<p> ๗. ปีฐชาดก (๓๓๗)<br>
  ว่าด้วยเศรษฐีถวายตั่งตามตระกูล<br>
  (เศรษฐีกรุงพาราณสีได้กล่าวกับดาบสโพธิสัตว์ว่า)<br>
  [๑๔๕] ข้าพเจ้ามิได้ถวายตั่ง น้ำดื่ม<br>
  และโภชนาหารแด่พระคุณเจ้า<br>
  ท่านผู้ประพฤติพรหมจรรย์<br>
  ขอพระคุณเจ้าจงยกโทษให้ข้าพเจ้า<br>
  ข้าพเจ้าเห็นโทษนั้นอยู่<br>
  (พระดาบสโพธิสัตว์ได้ฟังดังนั้น จึงกล่าวว่า)<br>
  [๑๔๖] อาตมามิได้ติดใจ มิได้โกรธเคือง<br>
  และมิได้มีความไม่พอใจแม้แต่น้อย<br>
  อนึ่ง แม้อาตมาก็ยังคิดคำนึงในใจอยู่ว่า<br>
  หน้าที่ในตระกูลเป็นเช่นนี้แน่นอน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๘๖ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๔. โกกิลวรรค ๘. ถุสชาดก (๓๓๘)<br>
  (เศรษฐีได้ฟังดังนั้น จึงกล่าวว่า)<br>
  [๑๔๗] พวกข้าพเจ้าถวายอาสนะ น้ำดื่ม<br>
  และน้ำมันทาเท้า ทุกสิ่งทุกเมื่อ<br>
  นี้เป็นหน้าที่ในตระกูลครั้งปู่ย่าตายายของข้าพเจ้า<br>
  [๑๔๘] พวกข้าพเจ้าบำรุงสมณะและพราหมณ์โดยเคารพ<br>
  ในกาลทุกเมื่อเหมือนญาติผู้ใหญ่<br>
  นี้เป็นธรรมในตระกูลครั้งบิดาและปู่ของข้าพเจ้า<br>
  ปีฐชาดกที่ ๗ จบ</p>
<p> ๘. ถุสชาดก (๓๓๘)<br>
  ว่าด้วยหนูไม่กินแกลบ<br>
  (ในเวลาที่พระโอรสมีพระชนมายุ ๑๖ พรรษา ขณะที่กำลังเสวยพระกระยาหารเย็น<br>
  พระราชาแห่งกรุงพาราณสีตรัสกับพระโอรสว่า)<br>
  [๑๔๙] แกลบก็ปรากฏโดยความเป็นแกลบ<br>
  และข้าวสารก็ปรากฏโดยความเป็นข้าวสารแก่หนูทั้งหลาย<br>
  แต่พวกหนูเว้นแกลบเสียแล้วเคี้ยวกินเฉพาะข้าวสารเท่านั้น<br>
  (ในเวลามีการเข้าเฝ้าเป็นการใหญ่ พระราชาตรัสว่า)<br>
  [๑๕๐] การปรึกษากันในป่าก็ดี การกระซิบกันในบ้านก็ดี<br>
  การวางแผนฆ่าเราก็ดี ทั้งหมดนั้นเรารู้แล้ว<br>
  (ครั้นพระราชาประทับยืนอยู่ที่หัวบันได ก็ตรัสว่า)<br>
  [๑๕๑] ได้ยินว่า พ่อของลิงกัดผล(ลูกอัณฑะ)ของลูกลิง<br>
  ที่เกิดตามธรรมชาติเสียตั้งแต่ยังเล็กอยู่<br>
  (พระราชาประทับยืนที่ธรณีประตู ตรัสอีกว่า)<br>
  [๑๕๒] การที่เจ้ากระสับกระส่ายอยู่เหมือนแพะตาบอดในไร่ผักกาด<br>
  และเจ้านอนอยู่ใต้แท่นบรรทม ทั้งหมดนั้นเรารู้แล้ว<br>
  ถุสชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๘๗ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๕. จูฬกุณาลวรรค ๑. กุณฑลิกชาดก
    (๓๔๑)<br>
  ๙. พาเวรุชาดก (๓๓๙)<br>
  ว่าด้วยความเสื่อมลาภของกาในแคว้นพาเวรุ<br>
  (พระศาสดาทรงประมวลอดีตนิทานมาแล้ว ได้ตรัสพระคาถาเหล่านี้ว่า)<br>
  [๑๕๓] เพราะยังไม่เห็นนกยูงที่มีหงอน มีเสียงอันไพเราะ<br>
  ประชาชนในแคว้นพาเวรุนั้นได้พากันบูชากาด้วยเนื้อและผลไม้<br>
  [๑๕๔] แต่เมื่อใดนกยูงที่มีเสียงไพเราะมายังแคว้นพาเวรุ<br>
  เมื่อนั้นลาภและสักการะของกาก็เสื่อมถอยไป<br>
  [๑๕๕] ตราบใดพระพุทธเจ้าผู้เป็นพระธรรมราชา<br>
  ผู้ทำโลกให้สว่างไสวยังมิได้อุบัติขึ้น ตราบนั้น<br>
  ประชาชนก็พากันบูชาสมณะและพราหมณ์เหล่าอื่นจำนวนมาก<br>
  [๑๕๖] แต่เมื่อใดพระพุทธเจ้าผู้มีพระสุรเสียงไพเราะทรงแสดงธรรม<br>
  เมื่อนั้นลาภสักการะของพวกเดียรถีย์ก็เสื่อมไป<br>
  พาเวรุชาดกที่ ๙ จบ</p>
<p> ๑๐. วิสัยหชาดก (๓๔๐)<br>
  ว่าด้วยวิสัยหเศรษฐี<br>
  (ท้าวสักกะเสด็จมายืนอยู่ในอากาศ ได้ตรัสกับวิสัยหเศรษฐีโพธิสัตว์ว่า)<br>
  [๑๕๗] ท่านวิสัยหเศรษฐี เมื่อก่อนท่านได้ให้ทาน<br>
  ก็เมื่อท่านให้ทานอยู่อย่างนั้น โภคะทั้งหลายของท่าน<br>
  ก็สิ้นไปเป็นธรรมดา ตั้งแต่นี้ไป ถ้าท่านจะไม่พึงให้ทาน<br>
  โภคะทั้งหลายของท่านผู้งดให้ทานก็จะพึงดำรงอยู่<br>
  (วิสัยหเศรษฐีโพธิสัตว์ได้ฟังแล้ว จึงกล่าวว่า)<br>
  [๑๕๘] ท้าวสหัสสเนตร พระอริยะทั้งหลายกล่าวอนารยธรรมว่า<br>
  เป็นกิจที่อริยชนหรือแม้คนยากจนไม่ควรทำ<br>
  ท่านจอมชน เราพึงสละศรัทธาเพราะเหตุแห่งการบริโภคทรัพย์ใด<br>
  ขอทรัพย์นั้นอย่าพึงเกิดแก่เราเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๘๘ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๕. จูฬกุณาลวรรค ๑. กุณฑลิกชาดก
    (๓๔๑)<br>
  [๑๕๙] รถคันหนึ่งแล่นไปทางใด รถคันอื่นก็จะแล่นไปทางนั้น<br>
  ท้าววาสวะ ธรรมเนียมที่ได้ประพฤติปฏิบัติมาแต่ก่อน<br>
  ขอจงดำเนินต่อไปเถิด<br>
  [๑๖๐] ถ้ายังมียังเป็นอยู่ก็จะให้เรื่อยไป<br>
  เมื่อไม่มีชีวิตจะให้อย่างไร<br>
  ข้าพเจ้าแม้มีสภาพอย่างนี้ ก็ยังจะให้<br>
  ข้าพเจ้าจะไม่ลืมการให้เลย<br>
  วิสัยหชาดกที่ ๑๐ จบ<br>
  โกกิลวรรคที่ ๔ จบ</p>
<p> รวมชาดกที่มีในวรรคนี้ คือ<br>
  <br>
   ๑. โกกิลชาดก   ๒. รถลัฏฐิชาดก<br>
   ๓. โคธชาดก   ๔. ราโชวาทชาดก<br>
   ๕. ชัมพุกชาดก   ๖. พรหมฉัตตชาดก<br>
   ๗. ปีฐชาดก   ๘. ถุสชาดก<br>
   ๙. พาเวรุชาดก   ๑๐. วิสัยหชาดก<br>
  <br>
  ๕. จูฬกุณาลวรรค<br>
  หมวดว่าด้วยนกกุณาละหมวดสั้น<br>
  ๑. กุณฑลิกชาดก (๓๔๑)<br>
  ว่าด้วยกุณฑลิกราชา<br>
  (ในเรื่องที่พญานกกุณาละพูดกับนกปุณณมุขะนี้มีคาถาประพันธ์ไว้อีกส่วนหนึ่งว่า)<br>
  [๑๖๑] บรรดาพวกผู้หญิงที่ทำความรื่นรมย์ให้แก่พวกผู้ชาย<br>
  เป็นคนหลายใจ ไม่มีใครจะบังคับได้<br>
  แม้ถ้าว่าพวกนางจะพึงทำให้เกิดความพอใจในที่ทั้งปวง<br>
  ก็ไม่ควรไว้ใจ เพราะว่าพวกผู้หญิงเปรียบเสมือนท่าน้ำ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๘๙ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๕. จูฬกุณาลวรรค ๓. กุนตินีชาดก
    (๓๔๓)<br>
  (พญานกกุณาละเกิดเป็นปัญจาลจัณฑปุโรหิต นำเหตุที่ตนได้เห็นมาแสดงว่า)<br>
  [๑๖๒] บัณฑิตเห็นเหตุคลายความกำหนัดของพญากินนร<br>
  และพญากินนรีแล้ว พึงทราบเถิดว่า<br>
  ผู้หญิงทั้งปวงไม่ยินดีในเรือนของสามี<br>
  เหมือนภรรยาได้ทอดทิ้งสามีคู่ชีวิตเช่นนั้นไป<br>
  เพราะพบชายอื่นแม้เป็นคนง่อยเปลี้ย<br>
  (พญานกกุณฑลิกะเกิดเป็นพระเจ้าพรหมทัต เมื่อจะแสดงเรื่องที่ตนได้ทราบ<br>
  มาแล้ว จึงกล่าวว่า)<br>
  [๑๖๓] พระมเหสีของพระเจ้าพกะและพระเจ้าพาวรี<br>
  ผู้หมกมุ่นอยู่ในกามมากเกินไป<br>
  ได้เป็นชู้กับมหาดเล็กคนสนิทของพระนาง<br>
  มีหรือผู้หญิงทั้งหลายจะไม่พึงเป็นชู้กับชายอื่น<br>
  (พญานกกุณฑลิกะเกิดเป็นพระเจ้าพรหมทัต เมื่อจะแสดงเรื่องที่ตนเห็นมาเอง<br>
  จึงกล่าวว่า)<br>
  [๑๖๔] พระนางปิงคิยานี อัครมเหสีผู้เป็นที่รัก<br>
  ของพระเจ้าพรหมทัตผู้เป็นใหญ่แห่งโลกทั้งมวล<br>
  ได้เป็นชู้กับคนเลี้ยงม้าผู้ใกล้ชิดพระนาง<br>
  พระนางเป็นผู้มักมากในกาม มิได้ประสบผลแม้ทั้ง ๒ อย่าง๑<br>
  กุณฑลิกชาดกที่ ๑ จบ</p>
<p> ๒. วานรชาดก (๓๔๒)<br>
  ว่าด้วยวานรโพธิสัตว์<br>
  (วานรโพธิสัตว์ได้กล่าวกับจระเข้ว่า)<br>
  [๑๖๕] ข้าพเจ้าสามารถขึ้นจากน้ำมาบนบกได้<br>
  จระเข้ บัดนี้ข้าพเจ้าไม่ตกอยู่ในอำนาจของท่านอีกต่อไป<br><br>เชิงอรรถ :<br>
  ๑ คือ ไม่ได้พบคนเลี้ยงม้าและไม่ได้ครองตำแหน่งอัครมเหสี (ขุ.ชา.อ. ๘/๓๑๓/๓๕๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๙๐ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๕. จูฬกุณาลวรรค ๓. กุนตินีชาดก
    (๓๔๓)<br>
  [๑๖๖] พอกันทีสำหรับผลมะม่วง ลูกหว้า และขนุน<br>
  ที่ต้องข้ามฝั่งสมุทรไปกิน ผลมะเดื่อของเราดีกว่า<br>
  [๑๖๗] อนึ่ง ผู้ใดไม่รู้เท่าทันเหตุที่เกิดขึ้นโดยฉับพลัน<br>
  ผู้นั้นจะตกอยู่ในอำนาจของศัตรูและจะเดือดร้อนในภายหลัง<br>
  [๑๖๘] ส่วนผู้ใดรู้เท่าทันเหตุที่เกิดขึ้นโดยฉับพลัน<br>
  ผู้นั้นย่อมพ้นจากความคับขันอันเกิดจากศัตรู<br>
  และจะไม่เดือดร้อนในภายหลัง<br>
  วานรชาดกที่ ๒ จบ</p>
<p> ๓. กุนตินีชาดก (๓๔๓)<br>
  ว่าด้วยนางนกกระเรียน<br>
  (นางนกกระเรียนกราบทูลพระราชาโพธิสัตว์ว่า)<br>
  [๑๖๙] ข้าพระองค์ได้อาศัยอยู่ในพระราชนิเวศน์ของพระองค์<br>
  ได้รับสักการะอยู่เนืองนิตย์<br>
  บัดนี้ พระองค์ได้ทรงก่อเหตุแห่งความเสียใจให้แก่ข้าพระองค์<br>
  ข้าแต่มหาราช เอาเถิด ข้าพระองค์จะลาไปยังป่าหิมพานต์<br>
  (พระราชาโพธิสัตว์ได้ฟังดังนั้น จึงตรัสว่า)<br>
  [๑๗๐] ผู้ใดรู้กรรมชั่วร้ายที่คนอื่นทำแก่ตน<br>
  และรู้กรรมชั่วร้ายที่ตนทำตอบแก่เขา<br>
  เวรของผู้นั้นย่อมระงับไปด้วยเหตุเพียงเท่านี้<br>
  แม่นกกระเรียน เพราะฉะนั้น เธอจงอยู่เถิด อย่าไปเลย<br>
  (นางนกระเรียนได้ฟังดังนั้น จึงกราบทูลว่า)<br>
  [๑๗๑] มิตรภาพของผู้ประทุษร้ายและของผู้ถูกประทุษร้าย<br>
  ย่อมสมานกันไม่ได้อีก ใจไม่อนุญาตให้อยู่<br>
  ข้าแต่พระองค์ผู้เป็นจอมทัพ ข้าพระองค์จักไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๙๑ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๕. จูฬกุณาลวรรค ๖. เกสวชาดก
    (๓๔๖)<br>
  (พระราชาโพธิสัตว์ตรัสว่า)<br>
  [๑๗๒] มิตรภาพของผู้ประทุษร้ายและของผู้ถูกประทุษร้าย<br>
  พวกที่เป็นนักปราชญ์ย่อมสมานกันได้อีก<br>
  แต่พวกที่โง่เขลาย่อมสมานกันไม่ได้<br>
  แม่นกกระเรียน เธอจงอยู่เถิด อย่าไปเลย<br>
  กุนตินีชาดกที่ ๓ จบ</p>
<p> ๔. อัมพชาดก (๓๔๔)<br>
  ว่าด้วยพระขรัวตาเฝ้าสวนมะม่วง<br>
  (ลูกสาวเศรษฐีคนที่ ๑ กล่าวคำสาบานแก่ชฏิลโกงว่า)<br>
  [๑๗๓] หญิงใดได้ลักผลมะม่วงทั้งหลายของท่านไป<br>
  ขอหญิงนั้นจงตกอยู่ในอำนาจของชายที่ย้อมผมให้ดำ<br>
  และลำบากด้วยการใช้แหนบ(ถอนผมหงอกที่งอกแซมขึ้นมา)<br>
  (ลูกสาวเศรษฐีคนที่ ๒ กล่าวคำสาบานแก่ชฏิลโกงว่า)<br>
  [๑๗๔] หญิงใดได้ลักผลมะม่วงทั้งหลายของท่านไป<br>
  หญิงนั้นถึงจะมีอายุตั้ง ๒๐ ปี ๒๕ ปี<br>
  หรือยังไม่ถึง ๓๐ ปี ก็ขออย่าหาผัวได้เลย<br>
  (ต่อจากนั้น ลูกสาวเศรษฐีคนที่ ๓ กล่าวคำสาบานว่า)<br>
  [๑๗๕] หญิงใดได้ลักผลมะม่วงทั้งหลายของท่านไป<br>
  ขอหญิงนั้นถึงจะกระเสือกกระสนเดินทางอันยาวไกลเพียงคนเดียว<br>
  ก็อย่าได้พบผัวแม้ในสถานที่ที่ได้นัดหมายกันไว้เลย<br>
  (ต่อจากนั้น ลูกสาวเศรษฐีคนที่ ๔ จึงกล่าวคำสาบานบ้างว่า)<br>
  [๑๗๖] หญิงใดได้ลักผลมะม่วงทั้งหลายของท่านไป<br>
  ขอหญิงนั้นถึงจะมีที่อยู่อันสะอาด ตกแต่งร่างกายสวยงาม<br>
  ประดับประดาด้วยระเบียบดอกไม้ ลูบไล้ด้วยกระแจะจันทน์<br>
  ก็จงนอนอยู่บนที่นอนเพียงคนเดียวเถิด<br>
  อัมพชาดกที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๙๒ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๕. จูฬกุณาลวรรค ๖. เกสวชาดก
    (๓๔๖)<br>
  ๕. คชกุมภชาดก (๓๔๕)<br>
  ว่าด้วยสัตว์เลื้อยคลานชื่อคชกุมภะ<br>
  (อำมาตย์แก้วโพธิสัตว์กล่าวกับตัวคชกุมภะว่า)<br>
  [๑๗๗] เจ้าตัวโยกเยก๑ เจ้ามีความเชื่องช้าอย่างนี้<br>
  คราวเมื่อไฟป่าไหม้ป่า เจ้าจะทำอย่างไร<br>
  (ตัวคชกุมภะได้ฟังดังนั้น จึงตอบว่า)<br>
  [๑๗๘] โพรงไม้และรอยแตกระแหงของแผ่นดินมีอยู่เป็นจำนวนมาก<br>
  ถ้าพวกข้าพเจ้าหนีเข้าไปไม่ทัน พวกข้าพเจ้าก็ตาย<br>
  (อำมาตย์โพธิสัตว์ได้ฟังดังนั้น จึงกล่าวว่า)<br>
  [๑๗๙] ผู้ใดในคราวที่ควรทำช้า ๆ กลับทำงานอย่างเร็วพลัน<br>
  ในคราวที่ควรทำอย่างรีบด่วน กลับทำอย่างเชื่องช้า<br>
  ผู้นั้นย่อมหักราญประโยชน์ของตนเอง<br>
  เหมือนคนแข็งแรงเหยียบใบตาลแห้ง<br>
  [๑๘๐] ผู้ใดในคราวที่ควรทำช้า ๆ ก็ค่อย ๆ ทำงานอย่างช้า ๆ<br>
  ในคราวที่ควรทำรีบด่วน ก็รีบทำอย่างเร็วพลัน<br>
  ประโยชน์ของผู้นั้นก็บริบูรณ์<br>
  เหมือนดวงจันทร์กำจัดความมืด ยังราตรีให้สว่างอยู่<br>
  คชกุมภชาดกที่ ๕ จบ</p>
<p> ๖. เกสวชาดก (๓๔๖)<br>
  ว่าด้วยเกสวดาบส<br>
  (นารทอำมาตย์กล่าวกับเกสวดาบสว่า)<br><br>เชิงอรรถ :<br>
  ๑ เป็นสัตว์ชนิดหนึ่ง รูปร่างคล้ายกระพองช้าง เมื่อจะเดินต้องโยกตัวก่อน หรือโยกตัวอยู่บ่อย
  ๆ จึงเรียก<br>
  ตัวโยกเยก (ขุ.ชา.อ. ๔/๑๗๗/๓๕๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๙๓ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๕. จูฬกุณาลวรรค ๘. อรัญญชาดก
    (๓๔๘)<br>
  [๑๘๑] ทำไมหนอ เกสวดาบสผู้มีโชคจึงได้ละพระเจ้ากรุงพาราณสี<br>
  ผู้เป็นจอมมนุษย์ ผู้ยังความประสงค์ทั้งปวงให้สำเร็จได้<br>
  กลับมายินดีอยู่ในอาศรมของกัปปดาบส<br>
  (เกสวดาบสกล่าวว่า)<br>
  [๑๘๒] ท่านนารทอำมาตย์ สถานที่อันน่ารื่นรมย์<br>
  ซึ่งให้สำเร็จประโยชน์ได้มีอยู่ หมู่ไม้อันน่ารื่นรมย์ใจก็มีอยู่<br>
  แต่ถ้อยคำอันเป็นสุภาษิตของกัปปดาบส<br>
  ย่อมทำให้เรารื่นรมย์ยินดี<br>
  (นารทอำมาตย์กล่าวว่า)<br>
  [๑๘๓] พระคุณเจ้าบริโภคข้าวสาลีสุก สะอาด ปรุงด้วยเนื้อ<br>
  เหตุไฉนข้าวฟ่างและลูกเดือยอันหารสชาติมิได้<br>
  จึงทำให้พระคุณเจ้าพอใจ<br>
  (เกสวดาบสกล่าวว่า)<br>
  [๑๘๔] โภชนะจะดีหรือไม่ดี จะน้อยหรือมากก็ตาม<br>
  บุคคลผู้มีความคุ้นเคยกันบริโภคในที่ใด<br>
  โภชนะที่บริโภคแล้วในที่นั้น เป็นของดีทั้งนั้น<br>
  เพราะรสทั้งหลายมีความคุ้นเคยเป็นอย่างยิ่ง<br>
  เกสวชาดกที่ ๖ จบ</p>
<p> ๗. อยกูฏชาดก (๓๔๗)<br>
  ว่าด้วยยักษ์ถือพะเนินเหล็กใหญ่<br>
  (พระราชาโพธิสัตว์ตรัสกับยักษ์ว่า)<br>
  [๑๘๕] วันนี้ท่านที่ถือพะเนินเหล็กล้วน ๆ ใหญ่เหลือประมาณ<br>
  ยืนอยู่กลางอากาศ ถูกเขาแต่งตั้งมาเพื่อคุ้มครองรักษาข้าพเจ้า<br>
  หรือว่าพยายามจะฆ่าข้าพเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๙๔ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๕. จูฬกุณาลวรรค ๘. อรัญญชาดก
    (๓๔๘)<br>
  (ยักษ์ฟังคำของพระราชาโพธิสัตว์แล้ว จึงกราบทูลว่า)<br>
  [๑๘๖] ข้าแต่มหาราช ข้าพระองค์เป็นทูตถูกพวกรากษสส่งมาที่นี้<br>
  เพื่อปลงพระชนม์พระองค์<br>
  แต่ว่าพระอินทเทวราชคุ้มครองพระองค์อยู่<br>
  เพราะเหตุนั้น ข้าพระองค์จึงผ่าพระเศียรของพระองค์ไม่ได้<br>
  (พระราชาโพธิสัตว์ได้ฟังดังนั้น จึงตรัส ๒ คาถาว่า)<br>
  [๑๘๗] ก็ถ้าท้าวมัฆวานเทวราชผู้เป็นจอมแห่งเทพ<br>
  พระสวามีของพระนางสุชาดาคุ้มครองรักษาข้าพเจ้าอยู่<br>
  พวกปีศาจทั้งปวงจงแผดเสียงคำรามไปเถิด<br>
  ข้าพเจ้าไม่สะดุ้งกลัวพวกรากษส๑เลย<br>
  [๑๘๘] พวกกุมภัณฑ์และพวกปีศาจในกองหยากเยื่อทั้งปวง<br>
  จงคร่ำครวญไปเถิด<br>
  ปีศาจทั้งหลายไม่สามารถจะรบกับข้าพเจ้าได้<br>
  ท่าทางที่ทำให้น่ากลัวนั้นมีอยู่เป็นอันมาก<br>
  อยกูฏชาดกที่ ๗ จบ</p>
<p> ๘. อรัญญชาดก (๓๔๘)<br>
  ว่าด้วยวัตรของผู้ออกจากป่า<br>
  (ดาบสหนุ่มกล่าวกับดาบสผู้เป็นบิดาว่า)<br>
  [๑๘๙] คุณพ่อ ลูกออกจากป่าไปสู่บ้านแล้ว<br>
  ควรจะคบคนมีศีลอย่างไร มีข้อปฏิบัติอย่างไร<br>
  ลูกถามแล้ว ขอพ่อจงบอกข้อนั้น<br><br>เชิงอรรถ :<br>
  ๑ รากษส ในที่นี้หมายถึงยักษ์ร้าย ผีเสื้อน้ำ (ขุ.ชา.อ. ๔/๑๘๗/๓๕๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๙๕ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๕. จูฬกุณาลวรรค ๑๐. เทวตาปัญหชาดก
    (๓๕๐)<br>
  (ดาบสผู้เป็นบิดาตอบว่า)<br>
  [๑๙๐] ลูกรัก ผู้ใดพึงทำให้ลูกเบาใจ<br>
  อดทนความคุ้นเคยของลูกได้<br>
  เชื่อฟังและอดกลั้นถ้อยคำของลูกได้<br>
  ลูกไปจากที่นี้แล้ว จงคบผู้นั้น<br>
  [๑๙๑] ผู้ใดไม่กระทำความชั่วทางกาย วาจา ใจ<br>
  ลูกไปจากที่นี้แล้ว จงดำรงตนอยู่เหมือนลูกในไส้คบผู้นั้นเถิด<br>
  [๑๙๒] คนที่มีจิตกลับกลอกเหมือนลิง<br>
  รักง่ายหน่ายเร็วดุจผ้าที่ย้อมด้วยขมิ้น<br>
  ลูกรัก ถึงแม้ว่าพื้นชมพูทวีปทั้งสิ้นจะไร้มนุษย์<br>
  ลูกก็อย่าคบคนเช่นนั้นเลย<br>
  อรัญญชาดกที่ ๘ จบ</p>
<p> ๙. สันธิเภทชาดก (๓๔๙)<br>
  ว่าด้วยการทำลายมิตรไมตรี<br>
  (พระราชาโพธิสัตว์ตรัสกับนายสารถีว่า)<br>
  [๑๙๓] นายสารถี สัตว์ตัวเมียทั้ง ๒ ตัวไม่เหมือนกัน<br>
  และอาหารก็ไม่เหมือนกัน<br>
  ต่อมาภายหลัง เจ้าสุนัขจิ้งจอกชั่วนี้ยุให้แตกสามัคคีกัน<br>
  ดูเถิด เรื่องที่เราคิดถูกต้องพียงใด<br>
  [๑๙๔] ฝูงสุนัขจิ้งจอกพากันกินโคอุสภะ<br>
  และราชสีห์ เพราะคำส่อเสียดใด<br>
  คำส่อเสียดนั้น จึงเป็นไปถึงตัดมิตรไมตรี<br>
  เพราะเนื้อเป็นเหตุ เหมือนดาบอันคมกริบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๙๖ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๕. จูฬกุณาลวรรค ๑๐. เทวตาปัญหชาดก
    (๓๕๐)<br>
  [๑๙๕] นายสารถี เจ้าเห็นการนอนตายของสัตว์ทั้ง ๒ ตัวนี้ไหม<br>
  ผู้ใดเชื่อถือถ้อยคำของผู้ส่อเสียด มุ่งทำลายมิตรไมตรี<br>
  ผู้นั้นจะต้องนอนตายอย่างนี้<br>
  [๑๙๖] นายสารถี ชนเหล่าใดไม่เชื่อถ้อยคำของผู้มุ่งทำลายมิตรไมตรี<br>
  ชนเหล่านั้นย่อมประสบความสุข เหมือนคนไปสวรรค์<br>
  สันธิเภทชาดกที่ ๙ จบ</p>
<p> ๑๐. เทวตาปัญหชาดก (๓๕๐)<br>
  ว่าด้วยปัญหาของเทวดา<br>
  (พระราชาตรัสบอกปัญหาที่เทวดาถามแก่พระโพธิสัตว์มโหสธบัณฑิตว่า)<br>
  [๑๙๗] บุคคลใช้มือทั้ง ๒ เท้าทั้ง ๒ ทุบตีและตบปากผู้อื่น<br>
  ข้าแต่มหาราช เขากลับเป็นที่รักเพราะเหตุแห่งการทุบตีนั้น<br>
  พระองค์ทรงเห็นว่าเป็นใคร<br>
  (พระราชาตรัสบอกปัญหาข้อที่ ๒ ตามที่เทวดาถามว่า)<br>
  [๑๙๘] บุคคลด่าผู้อื่นตามใจชอบ<br>
  แต่ปรารถนาการกลับมาของเขา<br>
  ข้าแต่มหาราช เขากลับเป็นที่รักเพราะเหตุแห่งการด่านั้น<br>
  พระองค์ทรงเห็นว่าเป็นใคร<br>
  (พระราชาตรัสบอกปัญหาข้อที่ ๓ ตามที่เทวดาถามว่า)<br>
  [๑๙๙] บุคคลกล่าวตู่กันด้วยถ้อยคำอันไม่เป็นจริง<br>
  พากันโจทกันด้วยถ้อยคำไม่จริง<br>
  ข้าแต่มหาราช เขากลับเป็นที่รักของกันและกัน<br>
  เพราะเหตุแห่งการกล่าวตู่และโจทกันนั้น<br>
  พระองค์ทรงเห็นว่าเป็นใคร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๙๗ }</span></p><hr><p>
  พระสุตตันตปิฎก ขุททกนิกาย ชาดก<br>
  (พระราชาตรัสบอกปัญหาข้อที่ ๔ ตามที่เทวดาถามว่า)<br>
  [๒๐๐] บุคคลนำข้าว น้ำ ผ้า และเสนาสนะไป<br>
  พวกเขาผู้นำไปกลับเป็นที่รักโดยแท้<br>
  พวกเขากลับเป็นที่รักเพราะเหตุแห่งการนำสิ่งของไป<br>
  พระองค์ทรงเห็นว่าเป็นใคร๑<br>
  เทวตาปัญหชาดกที่ ๑๐ จบ<br>
  จูฬกุณาลวรรคที่ ๕ จบ</p>
<p> รวมชาดกที่มีในวรรคนี้ คือ<br>
  <br>
   ๑. กุณฑลิกชาดก   ๒. วานรชาดก<br>
   ๓. กุนตินีชาดก   ๔. อัมพชาดก<br>
   ๕. คชกุมภชาดก   ๖. เกสวชาดก<br>
   ๗. อยกูฏชาดก   ๘. อรัญญชาดก<br>
   ๙. สันธิเภทชาดก  ๑๐. เทวตาปัญหชาดก<br>
  <br>
  รวมวรรคที่มีในนิบาตนี้ คือ<br>
  <br>
   ๑. กาลิงควรรค  ๒. ปุจิมันทวรรค <br>
   ๓. กุฏิทูสกวรรค  ๔. โกกิลวรรค<br>
   ๕. จูฬกุณาลวรรค<br>
  <br>
  จตุกกนิบาต จบ<br><br>เชิงอรรถ :<br>
  ๑ มโหสธบัณฑิตโพธิสัตว์เฉลยปัญหาว่า ผู้ใช้มือเท้าทุบตีผู้อื่น คือเด็กเล็ก ๆ
  ผู้ถูกทุบตี คือมารดา ผู้ด่าผู้<br>
  อื่นตามชอบใจ คือมารดา ผู้ถูกด่า คือบุตร ผู้กล่าวตู่กันและกันด้วยคำไม่จริง คือคู่รักกัน
  ผู้ที่นำสิ่งของ<br>
  ไป คือสมณพราหมณ์ ผู้ที่พอใจให้นำไป คือทายก (ขุ.ชา.อ. ๙/๒๐๐/๒๘๔-๒๘๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๙๘ }</span><br>
</p>
<hr>
<p> ๕. ปัญจกนิบาต<br>
  ๑. มณิกุณฑลวรรค<br>
  หมวดว่าด้วยต่างหูแก้วมณี<br>
  ๑. มณิกุณฑลชาดก (๓๕๑)<br>
  ว่าด้วยต่างหูแก้วมณี<br>
  (พระราชาโจรเข้าไปหาพระราชาโพธิสัตว์แห่งกรุงพาราณสีแล้วตรัสว่า)<br>
  [๑] พระองค์หมดสิ้น รถ ม้า และต่างหูแก้วมณี<br>
  อนึ่ง พระองค์หมดสิ้นพระโอรสและนางสนม<br>
  เมื่อโภคะทุกสิ่งทุกอย่างไม่มีเหลืออยู่เลย<br>
  เพราะเหตุใด พระองค์ไม่ทรงเดือดร้อนในคราวที่ควรเศร้าโศก<br>
  (พระราชาโพธิสัตว์ตรัสตอบว่า)<br>
  [๒] โภคะทั้งหลายละทิ้งสัตวโลกไปก่อนก็มี<br>
  สัตวโลกละทิ้งโภคะเหล่านั้นไปก่อนก็มี<br>
  ข้าแต่พระองค์ผู้ทรงใคร่อยู่ในกาม<br>
  โภคะทั้งหลายที่สัตว์ใช้สอยอยู่เป็นของไม่แน่นอน<br>
  เพราะเหตุนั้น ข้าพระองค์จึงไม่เศร้าโศกในคราวที่ควรเศร้าโศก<br>
  [๓] ดวงจันทร์ขึ้นเต็มดวงแล้วก็แหว่งเว้าไป<br>
  ดวงอาทิตย์ทำโลกส่วนใหญ่ให้อบอุ่นแล้วลับขอบฟ้าไป<br>
  ข้าแต่พระองค์ผู้ทรงเป็นศัตรู โลกธรรมทั้งหลายข้าพระองค์ทราบดีแล้ว<br>
  เพราะเหตุนั้น ข้าพระองค์จึงไม่เศร้าโศกในคราวที่ควรเศร้าโศก<br>
  (พระราชาโพธิสัตว์ทรงแสดงธรรมแก่พระราชาโจรแล้วทรงติเตียนว่า)<br>
  [๔] คฤหัสถ์ผู้บริโภคกามเกียจคร้านไม่ดี<br>
  บรรพชิตไม่สำรวมไม่ดี<br>
  พระราชาไม่ทรงใคร่ครวญก่อนแล้วทำไม่ดี<br>
  การที่บัณฑิตโกรธไม่ดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๙๙ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๑. มณิกุณฑลวรรค ๓. เวนสาขชาดก
    (๓๕๓)<br>
  [๕] ข้าแต่พระองค์ผู้เป็นเจ้าแห่งทิศ<br>
  กษัตริย์ทรงใคร่ครวญก่อนแล้วจึงควรทำ<br>
  ไม่ทรงใคร่ครวญก่อนแล้วไม่ควรตัดสิน<br>
  ยศและเกียรติย่อมเจริญแด่พระราชาผู้ทรงใคร่ครวญก่อนแล้วจึงทำ<br>
  มณิกุณฑลชาดกที่ ๑ จบ</p>
<p> ๒. สุชาตชาดก (๓๕๒)<br>
  ว่าด้วยสุชาตกุมารโพธิสัตว์<br>
  (บิดาของสุชาตกุมารโพธิสัตว์กล่าวว่า)<br>
  [๖] ทำไมหนอ ลูกดูเหมือนรีบเร่งเกี่ยวหญ้าสดเขียวขจี<br>
  แล้วกล่าวบ่นเพ้อกับโคแก่ที่ตายไปแล้วว่า<br>
  เจ้าจงกิน เจ้าจงกิน<br>
  [๗] โคที่ตายไปแล้วลุกขึ้นมาไม่ได้เพราะข้าวเพราะน้ำ<br>
  ลูกบ่นเพ้อไปเปล่า ๆ เหมือนคนไร้ความคิด<br>
  (สุชาตกุมารโพธิสัตว์กล่าวตอบว่า)<br>
  [๘] หัวของโคก็ยังมีอยู่เหมือนเดิม<br>
  สองเท้าหน้า สองเท้าหลัง หาง<br>
  และหูของโคก็ยังมีอยู่เหมือนเดิม<br>
  ผมสำคัญว่า โคตัวนี้จะพึงลุกขึ้นได้<br>
  [๙] ส่วนศีรษะ มือทั้ง ๒ และเท้าทั้ง ๒ ของคุณปู่ไม่ปรากฏเลย<br>
  คุณพ่อนั่นแหละร้องไห้อยู่ที่สถูปดิน เป็นคนไร้ความคิดมิใช่หรือ<br>
  (บิดาชมเชยบุตรว่า)<br>
  [๑๐] ลูกช่วยระงับพ่อผู้เร่าร้อนให้สงบ<br>
  ดับความกระวนกระวายทั้งหมดได้<br>
  เหมือนคนใช้น้ำราดดับไฟที่ติดเปรียง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๐๐ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๑. มณิกุณฑลวรรค ๓. เวนสาขชาดก
    (๓๕๓)<br>
  [๑๑] ลูกนั้นได้บรรเทาความเศร้าโศกของพ่อผู้กำลังเศร้าโศกถึงปู่<br>
  ชื่อว่าได้ช่วยถอนลูกศรคือความเศร้าโศก<br>
  ซึ่งเสียบที่หัวใจของพ่อขึ้นได้แล้วหนอ<br>
  [๑๒] พ่อผู้อันลูกได้ช่วยถอนลูกศรคือความเศร้าโศกขึ้นได้แล้ว<br>
  เป็นผู้ปราศจากความเศร้าโศก ไม่มีความขุ่นมัว<br>
  จะไม่เศร้าโศก ไม่ร้องไห้ เพราะได้ฟังคำของลูก ลูกเอ๋ย<br>
  [๑๓] นรชนทั้งหลายผู้มีปัญญา จะเป็นผู้อนุเคราะห์<br>
  ย่อมกระทำให้ผู้อื่นปราศจากความเศร้าโศก<br>
  เหมือนสุชาตกุมารทำให้บิดาปราศจากความเศร้าโศก<br>
  สุชาตชาดกที่ ๒ จบ</p>
<p> ๓. เวนสาขชาดก (๓๕๓)<br>
  ว่าด้วยต้นไม้ป้องกันภัยไม่ได้<br>
  (พระโพธิสัตว์เป็นอาจารย์ทิศาปาโมกข์กล่าวสอนพรหมทัตตกุมารว่า)<br>
  [๑๔] พรหมทัตตกุมาร ความเกษมสำราญ ภิกษาที่หาได้ง่าย<br>
  ความสุขสำราญกาย ทั้งหมดนี้ไม่มีตลอดกาลเป็นนิตย์<br>
  เมื่อประโยชน์สิ้นไป ท่านอย่าได้หลงลืม<br>
  เหมือนคนเรือแตกท่ามกลางสาครเลย<br>
  [๑๕] คนทำกรรมใดไว้ย่อมเห็นกรรมนั้นในตน<br>
  คนทำกรรมดีย่อมได้รับผลดี<br>
  คนทำกรรมชั่วย่อมได้รับผลชั่ว<br>
  คนหว่านพืชเช่นใด ย่อมได้รับผลเช่นนั้น<br>
  (พรหมทัตตกุมารนั้นกำหนดคำของพระโพธิสัตว์ได้แล้ว บ่นเพ้ออยู่ว่า)<br>
  [๑๖] ท่านอาจารย์ปาราสริยะได้กล่าวคำใดไว้ว่า<br>
  ท่านอย่าได้ทำความชั่วที่ทำแล้วจะทำตนให้เดือดร้อนในภายหลัง<br>
  คำนี้เป็นคำของอาจารย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๐๑ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๑. มณิกุณฑลวรรค ๔. อรุคชาดก
    (๓๕๔)<br>
  [๑๗] ปิงคิยะ เราได้สำเร็จโทษกษัตริย์ ๑,๐๐๐ พระองค์<br>
  ผู้ประดับพระวรกาย ลูบไล้ด้วยจุรณแก่นจันทน์ที่ต้นไม้ใด<br>
  ต้นไม้นั้นมีกิ่งก้านสาขาแผ่ไพศาลคือต้นนี้เอง<br>
  ทุกข์นั้นนั่นแหละก็กลับมาสนองเรา<br>
  (ต่อมาพรหมทัตตกุมารทรงคร่ำครวญอยู่อย่างนั้น หวนระลึกถึงพระอัครมเหสี<br>
  จึงกล่าวว่า)<br>
  [๑๘] พระนางสามาผู้มีพระวรกายลูบไล้ด้วยจุรณแก่นจันทน์<br>
  งามระหงดั่งกิ่งไผ่ที่แกว่งไกวไปมา<br>
  เราไม่เห็นพระมเหสีจักตาย<br>
  การไม่ได้เห็นพระมเหสีของเรานั้น<br>
  จักเป็นทุกข์ยิ่งกว่าทุกข์คือความตายนี้<br>
  เวนสาขชาดกที่ ๓ จบ</p>
<p> ๔. อุรคชาดก (๓๕๔)<br>
  ว่าด้วยคนตายเหมือนงูลอกคราบ<br>
  (พราหมณ์โพธิสัตว์บอกเหตุแห่งการไม่ร้องไห้แก่ท้าวสักกะว่า)<br>
  [๑๙] บุตรของข้าพเจ้าละทิ้งร่างกายของตนไป เหมือนงูลอกคราบเก่า<br>
  เมื่อร่างกายใช้การไม่ได้ จึงละไปตายไปอย่างนี้<br>
  [๒๐] เขาถูกเผาก็ไม่รู้ถึงความคร่ำครวญของหมู่ญาติ<br>
  เพราะเหตุนั้น ข้าพเจ้าจึงไม่เศร้าโศกถึงเขา<br>
  เขาไปแล้วตามคติของเขา<br>
  (นางพราหมณีบอกเหตุที่ไม่ร้องไห้แก่ท้าวสักกะว่า)<br>
  [๒๑] บุตรของข้าพเจ้านี้ ข้าพเจ้าไม่ได้เชิญมาจากโลกอื่น เขาก็มา<br>
  ข้าพเจ้ามิได้อนุญาต ก็ไปจากโลกนี้<br>
  เขามาอย่างใด เขาก็ไปอย่างนั้น<br>
  จะคร่ำครวญไปทำไมเพราะการไปของเขานั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๐๒ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๑. มณิกุณฑลวรรค ๔. อรุคชาดก
    (๓๕๔)<br>
  [๒๒] เขากำลังถูกเผา ก็ไม่รู้ถึงความคร่ำครวญของพวกญาติ<br>
  เพราะฉะนั้น ข้าพเจ้าจึงไม่เศร้าโศกถึงเขา<br>
  เขาไปแล้วตามคติของเขา<br>
  (น้องสาวบอกเหตุที่ไม่ร้องไห้แก่ท้าวสักกะว่า)<br>
  [๒๓] ถ้าข้าพเจ้าร้องไห้ ก็จะพึงมีร่างกายผ่ายผอม<br>
  จะมีผลอะไรแก่ข้าพเจ้าเล่า<br>
  ญาติ มิตร สหายของข้าพเจ้าจะไม่มีความพอใจอย่างยิ่ง<br>
  [๒๔] พี่ชายของข้าพเจ้ากำลังถูกเผา<br>
  ก็ไม่รู้ถึงความคร่ำครวญของพวกญาติ<br>
  เพราะฉะนั้น ข้าพเจ้าจึงไม่เศร้าโศกถึงเขา<br>
  เขาไปแล้วตามคติของเขา<br>
  (ภรรยาบอกเหตุที่ไม่ร้องไห้แก่ท้าวสักกะว่า)<br>
  [๒๕] คนที่ร้องไห้ถึงคนที่ตายแล้ว เปรียบเสมือนทารกที่ร้องไห้<br>
  ต้องการดวงจันทร์ที่โคจรไปในอากาศ<br>
  [๒๖] สามีของข้าพเจ้ากำลังถูกเผา<br>
  ก็ไม่รู้ถึงความคร่ำครวญของพวกญาติ<br>
  เพราะฉะนั้น ข้าพเจ้าจึงไม่เศร้าโศกถึงเขา<br>
  เขาไปแล้วตามคติของเขา<br>
  (สาวใช้บอกเหตุที่ไม่ร้องไห้แก่ท้าวสักกะว่า)<br>
  [๒๗] คนที่ร้องไห้ถึงคนที่ตายแล้ว เป็นสิ่งไร้ประโยชน์<br>
  เปรียบเสมือนหม้อน้ำที่แตกแล้วจะประสานให้สนิทเหมือนเดิมไม่ได้<br>
  [๒๘] นายของข้าพเจ้ากำลังถูกเผา<br>
  ก็ไม่รู้ถึงความคร่ำครวญของพวกญาติ<br>
  เพราะฉะนั้น ข้าพเจ้าจึงไม่เศร้าโศกถึงเขา<br>
  เขาไปแล้วตามคติของเขา<br>
  อุรคชาดกที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๐๓ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๑. มณิกุณฑลวรรค ๖. การันทิยชาดก
    (๓๕๖)<br>
  ๕. ฆฏชาดก (๓๕๕)<br>
  ว่าด้วยพระเจ้าฆฏะ<br>
  (พระเจ้าธังกะตรัสถามพระราชาโพธิสัตว์ว่า)<br>
  [๒๙] ชนเหล่าอื่นเศร้าโศก ร้องไห้ มีน้ำตานองหน้า<br>
  ส่วนพระองค์มีพระพักตร์ผ่องใส<br>
  พระเจ้าฆฏะ เพราะเหตุไร พระองค์จึงไม่เศร้าโศก<br>
  (พระโพธิสัตว์กราบทูลถึงเหตุที่ไม่เศร้าโศกแก่พระเจ้าธังกะว่า)<br>
  [๓๐] ความโศกนำสิ่งที่ล่วงไปแล้วคืนมาไม่ได้<br>
  นำความสุขที่ยังไม่มาถึงมาให้ไม่ได้<br>
  พระเจ้าธังกะ เพราะเหตุนั้น หม่อมฉันจึงไม่เศร้าโศก<br>
  เพราะความเป็นสหายในความเศร้าโศกไม่มี<br>
  [๓๑] ผู้เศร้าโศกย่อมมีร่างกายผอมเหลืองและเบื่ออาหาร<br>
  เมื่อเขาถูกลูกศรคือความเศร้าโศกเสียบแทงจนซูบซีด<br>
  พวกศัตรูก็พากันดีใจ<br>
  [๓๒] เราจะอยู่บ้านหรืออยู่ป่า<br>
  อยู่ที่ลุ่มหรืออยู่ที่ดอนก็ตาม<br>
  ความพินาศจะไม่มาถึงเราเลย<br>
  เพราะเราได้พบทางแล้วอย่างนี้<br>
  [๓๓] ตนเองผู้เดียวเท่านั้นก็ไม่สามารถจะนำ<br>
  รสอันน่าใคร่ทั้งปวง๑ มาถวายแก่พระราชาพระองค์ใดได้<br>
  แม้แผ่นดินทั้งปวงก็จักนำความสุขมาถวาย<br>
  แด่พระราชาพระองค์นั้นไม่ได้<br>
  ฆฏชาดกที่ ๕ จบ<br><br>เชิงอรรถ :<br>
  ๑ รสอันน่าใคร่ทั้งปวง ในที่นี้หมายถึงสุขในฌาน (ขุ.ชา.อ. ๔/๓๓/๓๘๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๐๔ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๑. มณิกุณฑลวรรค ๖. การันทิยชาดก
    (๓๕๖)<br>
  ๖. การันทิยชาดก (๓๕๖)<br>
  ว่าด้วยการันทิยพราหมณ์<br>
  (อาจารย์เจรจากับการันทิยโพธิสัตว์ว่า)<br>
  [๓๔] เจ้าคนเดียวรีบเกินไป ยกหินก้อนใหญ่ทิ้งลงไปที่ซอกเขาในป่า<br>
  นี่เจ้าการันทิยะ จะมีประโยชน์อะไรแก่เจ้า<br>
  ด้วยการทิ้งก้อนหินลงที่ซอกเขานี้<br>
  (การันทิยโพธิสัตว์ฟังคำของท่านแล้ว ประสงค์จะปลุกอาจารย์ให้รู้สึก จึงกล่าวว่า)<br>
  [๓๕] กระผมเกลี่ยก้อนดินและก้อนหินลงไป<br>
  จะกระทำแผ่นดินใหญ่นี้ซึ่งมีสาครเป็นขอบเขต<br>
  ให้เรียบเสมอดังฝ่ามือ<br>
  เพราะฉะนั้น กระผมจึงทิ้งก้อนหินลงไปที่ซอกเขา<br>
  (พราหมณ์ได้ฟังดังนั้น จึงกล่าวว่า)<br>
  [๓๖] มนุษย์คนเดียวไม่สามารถทำแผ่นดินนี้ให้สม่ำเสมอดังฝ่ามือได้<br>
  นี่เจ้าการันทิยะ เราสำคัญว่า<br>
  เจ้าเมื่อปรารถนาจะทำซอกเขานี้ให้เต็ม<br>
  จะต้องละชีวโลกไปเสียก่อน<br>
  (การันทิยโพธิสัตว์ได้ฟังดังนั้น จึงกล่าวว่า)<br>
  [๓๗] ถ้ามนุษย์คนเดียวไม่สามารถจะทำแผ่นดินใหญ่ให้เสมอได้<br>
  ท่านพราหมณ์ ท่านก็เหมือนกัน จักนำมนุษย์เหล่านี้<br>
  ซึ่งมีความเห็นต่าง ๆ กันมาสู่อำนาจของตนไม่ได้<br>
  (อาจารย์ได้ฟังดังนั้นรู้ว่าตัวพลาดไปแล้ว จึงกล่าวว่า)<br>
  [๓๘] เจ้าการันทิยะ เจ้าได้บอกข้อความที่เป็นจริงแก่เราโดยย่อ<br>
  ข้อนี้เป็นเช่นนั้น แผ่นดินนี้มนุษย์ไม่สามารถจะทำให้เสมอได้ฉันใด<br>
  มนุษย์ทั้งหลายก็ฉันนั้น<br>
  การันทิยชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๐๕ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๑. มณิกุณฑลวรรค ๘. จูฬธัมมปาลชาดก
    (๓๕๘)<br>
  ๗. ลฏุกิกชาดก (๓๕๗)<br>
  ว่าด้วยนางนกไส้<br>
  (นางนกไส้ประคองปีกยืนข้างหน้าพญาช้างโพธิสัตว์แล้วกล่าวว่า)<br>
  [๓๙] พญาช้าง ข้าพเจ้าขอไหว้ท่าน<br>
  ผู้มีกำลังเสื่อมถอยโดยกาลที่มีอายุ ๖๐ ปี<br>
  ผู้อยู่ในป่า เป็นจ่าโขลง เพียบพร้อมด้วยยศ๑<br>
  ข้าพเจ้าขอไหว้ท่านด้วยปีกทั้ง ๒ ข้าง<br>
  ขอท่านอย่าได้ฆ่าลูกน้อยผู้ด้อยกำลังของข้าพเจ้า<br>
  (นางนกไส้นั้นกล่าวต้อนรับพญาช้างนั้นผู้เที่ยวไปตามลำพังเชือกเดียวว่า)<br>
  [๔๐] พญาช้าง๒ ข้าพเจ้าขอไหว้ท่านผู้เที่ยวไปผู้เดียว<br>
  อยู่ในป่า หากินตามเชิงเขา<br>
  ข้าพเจ้าขอไหว้ท่านด้วยปีกทั้ง ๒ ข้าง<br>
  ขอท่านอย่าได้ฆ่าลูกน้อยผู้ด้อยกำลังของข้าพเจ้า<br>
  (พญาช้างไดัฟังคำของนางนกไส้นั้น จึงกล่าวว่า)<br>
  [๔๑] นี่นางนกไส้ เราจะฆ่าลูกน้อยของเจ้า<br>
  เจ้ามีกำลังน้อยจะทำอะไรได้<br>
  เราจะใช้เท้าซ้ายบดขยี้นกไส้เช่นเจ้า<br>
  แม้ตั้ง ๑๐๐,๐๐๐ ตัวให้แหลกราญ<br>
  (นางนกไส้แอบอยู่ที่กิ่งไม้กล่าวคุกคามพญาช้างนั้นว่า)<br>
  [๔๒] กำลังไม่ใช่ว่าจะทำกิจให้สำเร็จทุกอย่าง<br>
  เพราะว่า คนโง่เขลามีกำลังไว้เพื่อฆ่าผู้อื่นและตนเอง<br>
  พญาช้าง ข้าพเจ้าจะทำความหายนะให้แก่ท่าน<br>
  ที่ฆ่าลูกน้อยผู้ด้อยกำลังของเรา<br><br>เชิงอรรถ :<br>
  ๑ คำว่า ยศ หมายถึงบริวาร (ขุ.ชา.อ. ๔/๓๙/๓๘๙)<br>
  ๒ พญาช้าง ในที่นี้ชาติต่อมาคือพระเทวทัต (ขุ.ชา.อ. ๔/๔๓/๓๙๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๐๖ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๑. มณิกุณฑลวรรค ๘. จูฬธัมมปาลชาดก
    (๓๕๘)<br>
  (พระศาสดาทรงประมวลชาดก ตรัสพระคาถานี้ว่า)<br>
  [๔๓] ท่านจงดูกา นางนกไส้ กบ และแมลงวันหัวเขียว<br>
  สัตว์เหล่านี้ได้ฆ่าช้างแล้ว จงดูการจองเวรของคนคู่เวรทั้งหลาย<br>
  เพราะฉะนั้น พวกเธออย่าก่อเวรกับใคร ๆ แม้กับคนไม่เป็นที่รักเลย<br>
  ลฏุกิกชาดกที่ ๗ จบ</p>
<p> ๘. จูฬธัมมปาลชาดก (๓๕๘)<br>
  ว่าด้วยจูฬธรรมปาลกุมาร<br>
  (พระนางจันทาเทวีกราบทูลพระราชาว่า)<br>
  [๔๔] หม่อมฉันเท่านั้นที่ตัดความเจริญ<br>
  กระทำความผิดต่อพระเจ้ามหาปตาปะ<br>
  ฝ่าพระบาท ขอพระองค์โปรดทรงปล่อยธรรมปาลกุมาร<br>
  และโปรดทรงตัดมือทั้ง ๒ ของหม่อมฉันเถิด<br>
  [๔๕] หม่อมฉันเท่านั้นที่ตัดความเจริญ<br>
  กระทำความผิดต่อพระเจ้ามหาปตาปะ<br>
  ฝ่าพระบาท ขอพระองค์โปรดทรงปล่อยธรรมปาลกุมาร<br>
  และโปรดทรงตัดเท้าทั้ง ๒ ของหม่อมฉันเถิด<br>
  [๔๖] หม่อมฉันเท่านั้นที่ตัดความเจริญ<br>
  กระทำความผิดต่อพระเจ้ามหาปตาปะ<br>
  ฝ่าพระบาท ขอพระองค์โปรดทรงปล่อยธรรมปาลกุมาร<br>
  และโปรดทรงตัดศีรษะของหม่อมฉันเถิด<br>
  [๔๗] มิตรหรืออำมาตย์บางคนที่มีจิตใจงดงาม<br>
  อ่อนโยนของพระราชาพระองค์นี้คงไม่มีแน่<br>
  คนที่จะทูลทัดทานพระราชาว่า<br>
  ขอพระองค์โปรดอย่าสำเร็จโทษพระราชบุตร<br>
  ผู้ที่พระองค์ให้กำเนิดก็ไม่มี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๐๗ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๑. มณิกุณฑลวรรค ๑๐. สุสันธีชาดก
    (๓๖๐)<br>
  [๔๘] พระญาติหรือพระสหายบางคนที่มีจิตใจงดงาม<br>
  อ่อนโยนของพระราชาพระองค์นี้คงไม่มีแน่<br>
  คนที่จะทูลทัดทานพระราชาว่า ขอพระองค์โปรดอย่าสำเร็จโทษ<br>
  พระโอรสผู้ที่พระองค์ให้กำเนิดก็ไม่มี<br>
  [๔๙] พระพาหาทั้ง ๒ ที่ลูบไล้ด้วยจุรณแก่นจันทน์<br>
  ของธรรมปาลกุมารผู้เป็นทายาทแห่งแผ่นดินมาขาดสิ้นไป<br>
  ฝ่าพระบาท ลมปราณของหม่อมฉันก็จะดับสิ้นไป<br>
  จูฬธัมมปาลชาดกที่ ๘ จบ</p>
<p> ๙. สุวัณณมิคชาดก (๓๕๙)<br>
  ว่าด้วยพญากวางทอง<br>
  (ภรรยาของพญาเนื้อโพธิสัตว์เมื่อจะให้พญาเนื้อเกิดอุตสาหะจึงกล่าวว่า)<br>
  [๕๐] พญาเนื้อผู้มีเท้าดุจทองคำ ท่านจงพยายามดึงเถิด<br>
  จงกัดบ่วงหนังให้ขาด ฉันจะรื่นรมย์อยู่ในป่าผู้เดียวไม่ได้<br>
  (พญาเนื้อโพธิสัตว์ได้ฟังดังนั้น จึงกล่าวว่า)<br>
  [๕๑] ฉันพยายามดึงอยู่ก็ไม่สำเร็จ ฉันตะกุยพื้นดินอย่างแรง<br>
  บ่วงหนังอันเหนียวก็ยิ่งบาดเท้าของฉัน<br>
  (นางเนื้อกล่าวแก่นายพรานว่า)<br>
  [๕๒] นายพราน ท่านจงปูลาดใบไม้<br>
  ชักดาบออกมาฆ่าข้าพเจ้าก่อน<br>
  แล้วจงฆ่าพญาเนื้อในภายหลัง<br>
  (นายพรานได้ฟังดังนั้นมีจิตเลื่อมใส จึงกล่าวว่า)<br>
  [๕๓] เราไม่เคยได้ยินหรือได้เห็นมาก่อนว่า<br>
  แม่เนื้อพูดภาษามนุษย์ได้<br>
  นี่แม่เนื้อผู้เจริญ ตัวเจ้าและพญาเนื้อตัวนี้จงเป็นสุขเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๐๘ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๑. มณิกุณฑลวรรค ๑๐. สุสันธีชาดก
    (๓๖๐)<br>
  (นางพญาเนื้อกล่าวว่า)<br>
  [๕๔] นายพราน วันนี้ข้าพเจ้าเห็นพญาเนื้อ<br>
  พ้นจากอันตรายแล้วย่อมร่าเริงฉันใด<br>
  ขอท่านพร้อมกับญาติทั้งหมดจงร่าเริงฉันนั้นเถิด<br>
  สุวัณณมิคชาดกที่ ๙ จบ</p>
<p> ๑๐. สุสันธีชาดก (๓๖๐)<br>
  ว่าด้วยพระนางสุสันธี<br>
  (คนธรรพ์ชื่ออัคคะ ครั้นในเวลาพญาครุฑโพธิสัตว์มาเล่นสกา จึงถือพิณ<br>
  ขับร้องถวายพระราชาว่า)<br>
  [๕๕] กลิ่นดอกติมิระหอมตลบอบอวล<br>
  คลื่นสมุทรกระทบฝั่งดังกึกก้อง<br>
  พระนางสุสันธีประทับอยู่ไกลจากพระนครนี้มาก<br>
  พระเจ้าตัมพะ กามทั้งหลายย่อมเสียดแทงข้าพระองค์<br>
  (พญาครุฑได้ฟังดังนั้น จึงกล่าวว่า)<br>
  [๕๖] ท่านข้ามสมุทรไปได้อย่างไร<br>
  เห็นเกาะเสรุมะได้อย่างไร<br>
  ท่านอัคคะ พระนางกับท่านพบกันได้อย่างไร<br>
  (ลำดับนั้น คนธรรพ์ชื่ออัคคะได้กล่าวว่า)<br>
  [๕๗] เมื่อเรือพวกพ่อค้าผู้แสวงหาทรัพย์ออกไปจากท่าภรุกัจฉา<br>
  ถูกปลามังกรตีแตก ข้าพเจ้าเกาะแผ่นกระดานลอยไป<br>
  [๕๘] พระนางสุสันธีมีพระวรกายหอมเพราะกลิ่นจันทน์อยู่เป็นนิตย์<br>
  ทรงปลอบโยนข้าพระองค์ด้วยพระสุรเสียงอันไพเราะนุ่มนวล<br>
  แล้วทรงอุ้มข้าพระองค์เหมือนมารดาอุ้มลูกในไส้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๐๙ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๒. วัณณาโรหวรรค ๒. สีลวีมังสชาดก
    (๓๖๒)<br>
  [๕๙] พระนางสุสันธีมีดวงพระเนตรอ่อนโยน<br>
  ทรงบำรุงข้าพระองค์ด้วยข้าว น้ำ ผ้า<br>
  และที่นอนด้วยพระองค์เอง<br>
  ข้าแต่พระเจ้าตัมพะ ขอพระองค์ทรงทราบอย่างนี้<br>
  สุสันธีชาดกที่ ๑๐ จบ<br>
  มณิกุณฑลวรรคที่ ๑ จบ</p>
<p> รวมชาดกที่มีในวรรคนี้ คือ<br>
  <br>
   ๑. มณิกุณฑลชาดก   ๒. สุชาตชาดก<br>
   ๓. เวนสาขชาดก   ๔. อุรคชาดก<br>
   ๕. ฆฏชาดก   ๖. การันทิยชาดก<br>
   ๗. ลฏุกิกชาดก   ๘. จูฬธัมมปาลชาดก<br>
   ๙. สุวัณณมิคชาดก  ๑๐. สุสันธีชาดก<br>
  <br>
  ๒. วัณณาโรหวรรค<br>
  หมวดว่าด้วยมีผิวพรรณต่างกัน<br>
  ๑. วัณณาโรหชาดก (๓๖๑)<br>
  ว่าด้วยผู้มีผิวพรรณและทรวดทรงต่างกัน<br>
  (เสือโคร่งเข้าไปหาพญาราชสีห์แล้วถามว่า)<br>
  [๖๐] ท่านผู้มีเขี้ยวงาม ท่านได้กล่าวว่า<br>
  เสือโคร่งชื่อสุพาหุไม่ประเสริฐไปกว่าเรา<br>
  ด้วยผิวพรรณ ทรวดทรง ชาติ กำลังกาย<br>
  และกำลังความเพียรหรือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๑๐ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๒. วัณณาโรหวรรค ๒. สีลวีมังสชาดก
    (๓๖๒)<br>
  (ราชสีห์กล่าวตอบว่า)<br>
  [๖๑] สุพาหุ ท่านได้กล่าวว่า<br>
  ราชสีห์ตัวมีเขี้ยวงามไม่ประเสริฐไปกว่าเรา<br>
  ด้วยผิวพรรณ ทรวดทรง ชาติ กำลังกาย<br>
  และกำลังความเพียรหรือ<br>
  [๖๒] สุพาหุเพื่อนรัก ถ้าท่านประทุษร้ายเรา<br>
  ผู้อยู่ร่วมกับท่านอย่างนี้<br>
  บัดนี้ เราไม่พอใจที่จะอยู่ร่วมกับท่านต่อไป<br>
  [๖๓] ผู้ใดเชื่อฟังถ้อยคำของบุคคลเหล่าอื่นอย่างจริงจัง<br>
  ผู้นั้นพึงแตกจากมิตรโดยเร็วพลัน<br>
  และพึงประสบเวรเป็นอันมาก<br>
  [๖๔] ผู้ใดไม่ประมาท ระแวงการทำลายมิตร<br>
  คอยจับผิดอยู่เสมอ ผู้นั้นหาใช่มิตรไม่<br>
  ส่วนผู้ใด ผู้อื่นยุให้แตกกันมิได้ ไม่มีความระแวงในมิตรคนใด<br>
  อยู่อย่างปลอดภัยเหมือนบุตรที่นอนแนบอกมารดา<br>
  ผู้นั้นแหละนับว่าเป็นมิตรแท้<br>
  วัณณาโรหชาดกที่ ๑ จบ</p>
<p> ๒. สีลวีมังสชาดก (๓๖๒)<br>
  ว่าด้วยการทดลองศีล<br>
  (พราหมณ์โพธิสัตว์รู้ว่า ศีลสำคัญกว่าสุตะ จึงได้กราบทูลพระราชาว่า)<br>
  [๖๕] ข้าพระองค์มีความสงสัยว่า<br>
  ศีลประเสริฐกว่า หรือสุตะประเสริฐกว่า<br>
  บัดนี้ ข้าพระองค์หมดความสงสัยแล้วว่า<br>
  ศีลนั่นแลประเสริฐกว่าสุตะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๑๑ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๒. วัณณาโรหวรรค ๔. ขัขโชปนกชาดก
    (๓๖๔)<br>
  [๖๖] ชาติและผิวพรรณเป็นของเปล่าประโยชน์<br>
  ทราบมาว่า ศีลเท่านั้นประเสริฐสุด<br>
  บุคคลไม่มีศีล มีเพียงสุตะเท่านั้น<br>
  ย่อมไม่มีความเจริญ<br>
  [๖๗] กษัตริย์ไม่ดำรงอยู่ในธรรม แพศย์ไม่อิงอาศัยธรรม<br>
  ชนทั้ง ๒ นั้นละโลกทั้ง ๒ ไปแล้วย่อมเข้าถึงทุคติ<br>
  [๖๘] กษัตริย์ พราหมณ์ แพศย์ ศูทร จัณฑาล และคนเทขยะ<br>
  ประพฤติธรรมในโลกนี้แล้วย่อมเป็นผู้เสมอกันในเทวโลก<br>
  [๖๙] พระเวทก็ตาม ชาติก็ตาม พวกพ้องก็ตาม<br>
  ไม่สามารถจะให้ยศและความสุขในสัมปรายภพได้<br>
  แต่ศีลของตนที่บริสุทธิ์แล้วเท่านั้น<br>
  นำความสุขมาให้ในสัมปรายภพ<br>
  สีลวีมังสชาดกที่ ๒ จบ</p>
<p> ๓. หิริชาดก (๓๖๓)<br>
  ว่าด้วยความละอาย<br>
  (เศรษฐีชาวกรุงพาราณสีพูดกับคนทั้งหลายว่า)<br>
  [๗๐] บัณฑิตพึงรู้จักบุคคลผู้ไม่มีความละอาย<br>
  เกลียดชังความเป็นมิตร<br>
  กล่าวอยู่ว่า เราเป็นมิตรของท่าน<br>
  แต่ไม่เอื้อเฟื้อการงานที่เหมาะสมกับคำพูดว่า<br>
  บุคคลผู้นี้มิใช่มิตรของเรา<br>
  [๗๑] งานใดควรทำ พึงพูดถึงแต่งานนั้นเถิด<br>
  งานใดไม่ควรทำ ก็อย่าพูดถึงงานนั้นเลย<br>
  คนไม่ทำ เอาแต่พูด บัณฑิตย่อมรู้ทัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๑๒ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๒. วัณณาโรหวรรค ๔. ขัขโชปนกชาดก
    (๓๖๔)<br>
  [๗๒] ผู้ใดไม่ประมาท ระแวงการทำลายมิตร<br>
  คอยจับผิดอยู่เสมอ ผู้นั้นหาใช่มิตรไม่<br>
  ส่วนผู้ใดผู้อื่นยุให้แตกกันมิได้ ไม่มีความระแวงในมิตรคนใด<br>
  อยู่อย่างปลอดภัยเหมือนบุตรที่นอนแนบอกมารดา<br>
  ผู้นั้นแหละนับว่าเป็นมิตรแท้<br>
  [๗๓] กุลบุตรเมื่อเห็นผลและอานิสงส์<br>
  เมื่อนำธุระ๑อันเป็นของบุรุษไปอยู่<br>
  ชื่อว่าย่อมบำเพ็ญฐานะที่ทำความปราโมทย์<br>
  และความสุขอันนำความสรรเสริญมาให้<br>
  [๗๔] บุคคลดื่มรสอันเกิดเพราะความสงัด<br>
  และรสแห่งความสงบชื่อว่าดื่มรสคือปีติในธรรม<br>
  ย่อมไม่มีความกระวนกระวาย ไม่มีบาป<br>
  หิริชาดกที่ ๓ จบ</p>
<p> ๔. ขัชโชปนกชาดก (๓๖๔)<br>
  ว่าด้วยหิ่งห้อย<br>
  (เทวดาคุกคามพระราชาแล้วกล่าวสอนด้วยการยกขัชโชปนปัญหาดังนี้ว่า)<br>
  [๗๕] ใครหนอ เมื่อไฟลุกโพลงอยู่ ยังเที่ยวแสวงหาไฟ<br>
  ได้เห็นหิ่งห้อยในยามราตรี กลับสำคัญว่าไฟ<br>
  [๗๖] เขาขยี้โคมัยและหญ้าให้เป็นจุรณ<br>
  แล้วเกลี่ยลงบนหิ่งห้อยนั้น<br>
  ก็ไม่อาจจะให้ไฟลุกโพลงได้<br>
  [๗๗] คนโง่เป็นดุจคนใบ้ แม้โดยอุบายไม่ถูกวิธีอย่างนี้ก็ไม่ได้ผล<br>
  เหมือนคนรีดนมจากเขาโคย่อมไม่ได้น้ำนม<br><br>เชิงอรรถ :<br>
  ๑ คำว่า ธุระ ในที่นี้ ได้แก่ ธุระ ๔ คือ ทาน ศีล ภาวนา มิตรภาพ ( ขุ.ชา.อ. ๔/๗๓/๔๑๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๑๓ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๒. วัณณาโรหวรรค ๖. คุมพิยชาดก
    (๓๖๖)<br>
  [๗๘] ชนทั้งหลายบรรลุประโยชน์ที่ต้องการด้วยอุบายวิธีต่าง ๆ<br>
  คือ การข่มศัตรูและยกย่องมิตร<br>
  [๗๙] พระเจ้าแผ่นดินทั้งหลายทรงครอบครองแผ่นดิน<br>
  อันมีทรัพย์สมบัติอยู่ได้ก็ด้วยการได้หมู่อำมาตย์มีแม่ทัพเป็นประมุข<br>
  และด้วยการถวายคำแนะนำของหมู่อำมาตย์ราชวัลลภ<br>
  ขัชโชปนกชาดกที่ ๔ จบ</p>
<p> ๕. อหิตุณฑิกชาดก (๓๖๕)<br>
  ว่าด้วยหมองู<br>
  (หมองูกล่าวกับลิงว่า)<br>
  [๘๐] นี่เพื่อนผู้มีใบหน้างาม<br>
  เราเป็นนักเลงแพ้การพนันสะกา<br>
  เจ้าจงโยนมะม่วงสุกมาให้บ้าง<br>
  เราจะได้กินมะม่วงเพราะความพยายามของเจ้า<br>
  (ลิงได้ฟังดังนั้น จึงได้กล่าวว่า)<br>
  [๘๑] นี่เพื่อน ท่านสรรเสริญข้าพเจ้า<br>
  ผู้มีปกติหลุกหลิกด้วยคำไม่จริงเลย<br>
  ท่านได้ยินหรือได้เห็นลิงตัวไหนบ้างที่มีใบหน้างาม<br>
  [๘๒] นี่หมองู การที่ท่านเข้าไปยังร้านขายข้าวเปลือกเมาแล้ว<br>
  เฆี่ยนตีข้าพเจ้าผู้หิวโหย ยังฝังใจข้าพเจ้าอยู่จนทุกวันนี้<br>
  [๘๓] ข้าพเจ้าเมื่อระลึกถึงการนอนอันเป็นทุกข์นั้นอยู่<br>
  ถึงแม้ท่านจะให้ครองราชสมบัติ แล้วขอมะม่วงก็ไม่ยอมให้<br>
  เพราะข้าพเจ้าถูกท่านคุกคามอย่างน่ากลัวเช่นนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๑๔ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๒. วัณณาโรหวรรค ๖. คุมพิยชาดก
    (๓๖๖)<br>
  [๘๔] นักปราชญ์ควรผูกความเป็นเพื่อนมิตรไมตรีกับคนผู้ที่ตนรู้ว่า<br>
  มีชาติตระกูล มีความอิ่มในครรภ์๑ ไม่ตระหนี่<br>
  อหิตุณฑิกชาดกที่ ๕ จบ</p>
<p> ๖. คุมพิยชาดก (๓๖๖)<br>
  ว่าด้วยยักษ์คุมพิยะ<br>
  (พระศาสดาทรงนำอดีตนิทานมาแล้วตรัสว่า)<br>
  [๘๕] ยักษ์คุมพิยะ เมื่อแสวงหาเหยื่อได้วางยาพิษ<br>
  อันมีสี รส และกลิ่นเหมือนน้ำผึ้งไว้ในป่า<br>
  [๘๖] เหล่าชนผู้เข้าใจว่า เป็นน้ำผึ้ง ได้ลิ้มยาพิษเข้าไป<br>
  ยาพิษนั้นออกฤทธิ์แรงกล้าแก่พวกเขา<br>
  พวกเขาจึงถึงความตายเพราะยาพิษนั้น<br>
  [๘๗] ส่วนเหล่าชนที่พิจารณาเห็นว่า นั่นคือยาพิษ<br>
  แล้วงดเว้นเสียก็อยู่เป็นสุข ปราศจากทุกข์<br>
  ขณะที่พวกอื่นทุรนทุราย ถูกยาพิษเผาผลาญ<br>
  [๘๘] กามทั้งหลายที่ฝังอยู่ในหมู่มนุษย์<br>
  บัณฑิตพึงทราบอย่างนี้ว่า เป็นพิษ<br>
  กามนั้นเป็นทั้งเหยื่อเป็นทั้งเครื่องผูก<br>
  ถ้ำที่อาศัยคือร่างกายตกอยู่ในอำนาจของมัจจุราช<br>
  [๘๙] บัณฑิตทั้งหลายผู้กระสับกระส่ายย่อมงดเว้น<br>
  กามทั้งหลายอันเป็นเครื่องบำเรอกิเลสเหล่านี้ได้ทุกเมื่ออย่างนี้<br>
  ย่อมล่วงพ้นเครื่องข้องในโลกได้<br>
  คุมพิยชาดกที่ ๖ จบ<br><br>เชิงอรรถ :<br>
  ๑ มีความอิ่มในครรภ์ หมายถึงบุคคลผู้อิ่มด้วยโภชนะรสดีในครรภ์แห่งมารดาก็ตาม (อยู่ในครรภ์ก็ได้รับ<br>
  การบำรุงดี) หรือในห้องนอนที่ประดับตกแต่งไว้แล้วก็ตาม (คลอดแล้วก็ได้รับการบำรุงดี)
  เป็นคนไม่กำพร้า<br>
  ด้วยหวังใช้สอยโภคสมบัติ ควรผูกมิตรกับคนเช่นนี้ (ขุ.ชา.อ. ๔/๘๔/๔๑๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๑๕ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๒. วัณณาโรหวรรค ๙. มิตตวินทุกชาดก
    (๓๖๙)<br>
  ๗. สาลิยชาดก (๓๖๗)<br>
  ว่าด้วยลูกนกสาลิกา<br>
  (พระโพธิสัตว์แสดงธรรมแก่บริษัทผู้ประชุมกันอยู่ว่า)<br>
  [๙๐] ผู้ใดลวงเราให้จับงูเห่าด้วยคำว่า นี่ลูกนกสาลิกา<br>
  ผู้นี้พร่ำสอนแต่สิ่งที่ชั่ว ถูกงูนั้นกัดตาย<br>
  [๙๑] นรชนใดต้องการจะฆ่าคนที่มิได้ทุบตีตน<br>
  และคนที่มิได้ใช้ให้ผู้อื่นทุบตีตน<br>
  นรชนนั้นย่อมถูกฆ่าให้นอนตายเหมือนชายคนนี้ที่ถูกงูกัดตาย<br>
  [๙๒] นรชนใดต้องการจะฆ่าคนที่มิได้ฆ่าตน<br>
  และคนที่มิได้ใช้ให้ผู้อื่นฆ่าตน<br>
  นรชนนั้นย่อมถูกฆ่าให้นอนตายเหมือนชายคนนี้ที่ถูกงูกัดตาย<br>
  [๙๓] คนซัดฝุ่นเต็มกำมือทวนลม<br>
  ฝุ่นนั้นย่อมกลับมากระทบเขานั่นเอง<br>
  เหมือนชายคนนี้ที่ถูกงูกัดตาย<br>
  [๙๔] ผู้ใดประทุษร้ายนรชนผู้ไม่ประทุษร้าย<br>
  ผู้บริสุทธิ์ ผู้ไม่มีความผิด<br>
  บาปย่อมกลับมาถึงคนผู้โง่เขลานั้นเองเหมือนผงธุลีที่คนซัดทวนลม<br>
  สาลิยชาดกที่ ๗ จบ</p>
<p> ๘. ตจสารชาดก (๓๖๘)<br>
  ว่าด้วยขื่อคาไม้ไผ่<br>
  (พระราชาทรงเห็นเด็กเหล่านั้นไม่กลัวทั้งยังมีใจร่าเริง จึงตรัสถามว่า)<br>
  [๙๕] พวกเจ้าตกอยู่ในเงื้อมมือของศัตรู<br>
  ถูกจองจำด้วยขื่อคาที่ทำด้วยลำไม้ไผ่ ยังมีหน้าผ่องใส<br>
  เพราะเหตุไร พวกเจ้าจึงไม่เศร้าโศก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๑๖ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๒. วัณณาโรหวรรค ๙. มิตตวินทุกชาดก
    (๓๖๙)<br>
  (พระโพธิสัตว์ได้ฟังดังนั้น จึงได้กล่าวว่า)<br>
  [๙๖] ความเศร้าโศกและความพิไรรำพัน<br>
  ไม่ได้ประโยชน์เลยแม้แต่น้อยนิด<br>
  คนที่เศร้าโศกเป็นทุกข์ ศัตรูรู้เข้าแล้วย่อมพอใจ<br>
  [๙๗] ส่วนคนผู้เป็นบัณฑิตรู้หลักในการวินิจฉัยอรรถคดี<br>
  ย่อมไม่สะทกสะท้านในเพราะอันตรายในกาลใด ๆ<br>
  เขามีใบหน้าไม่เปลี่ยนแปลง ยังเหมือนเดิม<br>
  ศัตรูเห็นเข้าแล้วย่อมเป็นทุกข์<br>
  [๙๘] บุคคลพึงได้ประโยชน์ในที่ใดด้วยประการใด ๆ<br>
  คือ ด้วยการร่ายมนต์ ด้วยการปรึกษากับบัณฑิต<br>
  ด้วยคำอันเป็นสุภาษิต ด้วยการให้สินจ้างรางวัล<br>
  หรือด้วยประเพณี๑ พึงพากเพียรพยายาม<br>
  ทำประโยชน์ในที่นั้นด้วยประการนั้น ๆ<br>
  [๙๙] อนึ่ง ในกาลใดบัณฑิตรู้ว่า<br>
  ประโยชน์นี้เราหรือบุคคลอื่นไม่พึงได้รับ<br>
  แม้ในกาลนั้นบัณฑิตก็ไม่ควรเศร้าโศก พึงอดกลั้น<br>
  ด้วยคิดเสียว่า กรรมเป็นของมั่นคง บัดนี้ เราจะทำอะไรได้<br>
  ตจสารชาดกที่ ๘ จบ</p>
<p> ๙. มิตตวินทุกชาดก (๓๖๙)<br>
  ว่าด้วยนายมิตตวินทุกะ<br>
  (นายมิตตวินทุกะเห็นเทพบุตรโพธิสัตว์นั้น จึงถามว่า)<br>
  [๑๐๐] ข้าพเจ้าได้กระทำอะไรไว้แก่เหล่าเทวดา<br>
  ข้าพเจ้าได้กระทำความชั่วอะไรไว้<br>
  จักรนี้จึงได้จรดที่ศีรษะแล้วพัดผันอยู่บนกระหม่อมของข้าพเจ้า<br><br>เชิงอรรถ :<br>
  ๑ ในอรรถกถาแปลว่า ด้วยวงศ์ตระกูล (ขุ.ชา.อ. ๔/๙๘/๔๒๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๑๗ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๒. วัณณาโรหวรรค ๑๐. ปลาสชาดก
    (๓๗๐)<br>
  (เทพบุตรโพธิสัตว์กล่าวว่า)<br>
  [๑๐๑] เพราะเหตุอะไรเล่า<br>
  ท่านล่วงเลยปราสาทแก้วผลึก<br>
  ปราสาทเงิน ปราสาทแก้วมณี<br>
  และปราสาททอง แล้วมา ณ ที่นี้<br>
  (นายมิตตวินทุกะกล่าวว่า)<br>
  [๑๐๒] ขอท่านจงดูข้าพเจ้าผู้ถึงความหายนะ<br>
  เพราะความสำคัญนี้ว่า<br>
  ในที่นี้โภคะทั้งหลายเห็นจะ<br>
  มีมากกว่าปราสาททั้ง ๔ หลังนี้<br>
  (เทพบุตรโพธิสัตว์กล่าวว่า)<br>
  [๑๐๓] ท่านเมื่อมีความปรารถนามากเกินไป<br>
  ได้ครอบครองนารี ๔ นาง ไม่พอใจนางทั้ง ๔<br>
  ได้ครอบครองนารี ๘ นาง ไม่พอใจนางทั้ง ๘<br>
  ได้ครอบครองนารี ๑๖ นาง ไม่พอใจนางทั้ง ๑๖<br>
  ได้ครอบครองนารี ๓๒ นาง ไม่พอใจนางทั้ง ๓๒<br>
  จึงได้ประสบจักร<br>
  จึงพัดผันอยู่ที่ศีรษะของท่าน<br>
  ผู้ถูกความปรารถนามากเกินไปขจัดแล้ว<br>
  [๑๐๔] ขึ้นชื่อว่าความอยาก<br>
  มีสภาพแผ่ไปยิ่งใหญ่ไพศาล<br>
  ทำให้เต็มได้ยาก<br>
  ก็ชนเหล่าใดกำหนัดตามความอยาก<br>
  ชนเหล่านั้นจึงต้องเทินจักรไว้<br>
  มิตตวินทุกชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๑๘ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๒. วัณณาโรหวรรค ๑๐. ปลาสชาดก
    (๓๗๐)<br>
  ๑๐. ปลาสชาดก (๓๗๐)<br>
  ว่าด้วยปลาสเทวดา<br>
  (พญาหงส์ปรึกษากับปลาสเทวดาว่า)<br>
  [๑๐๕] พญาหงส์ได้กล่าวกับปลาสเทวดาว่า<br>
  นี่เพื่อน ต้นไทรงอกติดอยู่ที่ค่าคบของท่าน<br>
  มันงอกขึ้นเพื่อจะตัดสิ่งอันเป็นที่รักของท่าน<br>
  (ปลาสเทวดาไม่เชื่อคำของพญาหงส์ จึงกล่าวว่า )<br>
  [๑๐๖] ต้นไทรจงเจริญเติบโตขึ้นเถิด<br>
  ข้าพเจ้าจะเป็นที่พึ่งของต้นไทรนั้นเหมือนบิดาและมารดา<br>
  และต้นไทรนั้นจะเป็นที่พึ่งของข้าพเจ้าเหมือนกัน<br>
  (พญาหงส์กล่าวว่า)<br>
  [๑๐๗] เพราะเหตุใด ท่านจึงปล่อยให้ต้นไม้ที่น่ากลัวดุจข้าศึก<br>
  เจริญเติบโตที่ค่าคบ เหตุนั้น ข้าพเจ้าจะขอเตือนท่านแล้วจะไป<br>
  การเจริญเติบโตของต้นไทรนั้น ข้าพเจ้าไม่เห็นด้วย<br>
  (ต่อมารุกขเทวดานั้นคร่ำครวญอยู่ว่า)<br>
  [๑๐๘] บัดนี้ ไทรต้นนี้แหละ ทำให้เราหวาดกลัว<br>
  เพราะไม่เชื่อฟังคำของพญาหงส์<br>
  ซึ่งเป็นถ้อยคำอันสำคัญปานประหนึ่งว่าขุนเขาสิเนรุราช<br>
  ภัยอันใหญ่หลวงจึงมาถึงเราแล้ว<br>
  (พระสัมมาสัมพุทธเจ้าตรัสพระคาถาว่า)<br>
  [๑๐๙] ผู้ใดเมื่อเจริญขึ้นกลับกัดกินที่พึ่งอาศัยของตน<br>
  ความเจริญของผู้นั้นผู้ฉลาดไม่สรรเสริญ<br>
  นักปราชญ์รังเกียจความพินาศ<br>
  จึงพยายามกำจัดรากเหง้าของอันตรายนั้น<br>
  ปลาสชาดกที่ ๑๐ จบ<br>
  วัณณาโรหวรรคที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๑๙ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๓. อัฑฒวรรค ๒. มิคโปตกชาดก (๓๗๒)<br>
  ๓. อัฑฒวรรค<br>
  หมวดว่าด้วยชาดกมีครึ่งวรรค<br>
  ๑. ทีฆีติโกสลชาดก (๓๗๑)<br>
  ว่าด้วยพระเจ้าทีฆีติโกศล<br>
  (ทีฆาวุกุมารทรงระลึกถึงโอวาทที่พระราชมารดาและพระราชบิดาประทานไว้แล้ว<br>
  จึงกราบทูลพระเจ้าพรหมทัตว่า)<br>
  [๑๑๐] ข้าแต่มหาราช เมื่อพระองค์ตกอยู่ในอำนาจของข้าพระองค์<br>
  อย่างนี้ เหตุที่เปลื้องทุกข์พระองค์ได้มีอยู่หรือ พระเจ้าข้า<br>
  (พระราชาตรัสคาถาว่า)<br>
  [๑๑๑] พ่อเอ๋ย เมื่อฉันตกอยู่ในอำนาจของเธออย่างนี้<br>
  เหตุบางอย่างที่จะเปลื้องทุกข์ฉันได้ไม่มี<br>
  (พระโพธิสัตว์กราบทูลว่า)<br>
  [๑๑๒] ข้าแต่มหาราช เว้นความสุจริต<br>
  และถ้อยคำอันเป็นสุภาษิตเสียแล้ว<br>
  เหตุอื่นที่จะต้านทานในเวลาที่จะตาย ข้าพระองค์ไม่เห็นเลย<br>
  ทรัพย์สมบัตินอกนี้ก็เช่นกัน<br>
  [๑๑๓] ชนเหล่าใดเข้าไปผูกเวรว่า คนนี้ได้ด่าเรา<br>
  ได้ฆ่าเรา ได้ชนะเรา และได้ลักสิ่งของของเราไป<br>
  เวรของชนเหล่านั้นย่อมไม่สงบระงับ<br>
  [๑๑๔] ส่วนชนเหล่าใดไม่เข้าไปผูกเวรว่า คนนี้ได้ด่าเรา<br>
  ได้ฆ่าเรา ได้ชนะเรา และได้ลักสิ่งของของเราไป<br>
  เวรของชนเหล่านั้นย่อมสงบระงับ<br>
  [๑๑๕] เพราะว่าในกาลไหน ๆ เวรทั้งหลายในโลกนี้<br>
  ย่อมไม่สงบระงับด้วยเวร แต่เวรทั้งหลาย<br>
  ย่อมสงบระงับด้วยการไม่จองเวร นี้เป็นธรรมเก่า<br>
  ทีฆีติโกสลชาดกที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๒๐ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๓. อัฑฒวรรค ๒. มิคโปตกชาดก (๓๗๒)<br>
  ๒. มิคโปตกชาดก (๓๗๒)<br>
  ว่าด้วยลูกเนื้อ<br>
  (ท้าวสักกเทวราชทอดพระเนตรดาบสร้องไห้คร่ำครวญ จึงเสด็จมายืนอยู่ใน<br>
  อากาศตรัสว่า)<br>
  [๑๑๖] การที่ท่านผู้ละการครองเรือนบวชเป็นสมณะ<br>
  เศร้าโศกถึงลูกเนื้อที่ตายไปแล้วนั้น<br>
  เป็นการไม่สมควร<br>
  (ดาบสได้ฟังดังนั้น จึงกล่าวว่า)<br>
  [๑๑๗] ท้าวสักกะ เพราะการอยู่ร่วมกันแล<br>
  ความรักจึงเกิดในหทัยของมนุษย์หรือของเนื้อ<br>
  อาตมาจึงไม่สามารถที่จะไม่เศร้าโศกถึงลูกเนื้อนั้นได้<br>
  (ท้าวสักกะตรัสว่า)<br>
  [๑๑๘] ชนเหล่าใดร้องไห้ บ่นเพ้อ รำพัน<br>
  ถึงคนที่ตายแล้วและคนที่จะตาย<br>
  สัตบุรุษทั้งหลายกล่าวการร้องไห้ว่าเปล่าประโยชน์<br>
  ท่านฤๅษี เพราะฉะนั้น ท่านอย่าร้องไห้ไปเลย<br>
  [๑๑๙] พราหมณ์ สัตว์ที่ตายละโลกนี้ไปแล้ว<br>
  จะพึงลุกขึ้นได้เพราะการร้องไห้<br>
  เราทุกคนก็คงมาประชุมกัน ร้องไห้ถึงหมู่ญาติของกันและกัน<br>
  (ดาบสกล่าวสดุดีท้าวสักกะว่า)<br>
  [๑๒๐] พระองค์ช่วยระงับอาตมาผู้เร่าร้อนให้สงบ<br>
  ดับความกระวนกระวายทั้งหมดได้<br>
  เหมือนคนเอาน้ำราดดับไฟที่ติดเปรียง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๒๑ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๓. อัฑฒวรรค ๔. จูฬธนุคคหชาดก
    (๓๗๔)<br>
  [๑๒๑] พระองค์ได้บรรเทาความเศร้าโศกถึงบุตรของอาตมา<br>
  ผู้กำลังเศร้าโศก ชื่อว่าได้ช่วยถอนลูกศรคือความเศร้าโศก<br>
  ซึ่งเสียบหัวใจของอาตมาขึ้นได้แล้วหนอ<br>
  [๑๒๒] ท้าววาสวะ อาตมาซึ่งพระองค์ได้ช่วยถอนลูกศร<br>
  คือความเศร้าโศกขึ้นได้แล้วเป็นผู้ปราศจากความเศร้าโศก<br>
  ไม่มีความขุ่นมัว จึงไม่เศร้าโศก ไม่ร้องไห้<br>
  เพราะได้ฟังคำของพระองค์<br>
  มิคโปตกชาดก ที่ ๒ จบ</p>
<p> ๓. มูสิกชาดก (๓๗๓)<br>
  ว่าด้วยหนูถูกฆ่าตาย<br>
  (เวลาจะไปสระโบกขรณีเพื่อสรงสนาน พระราชาตรัสว่า)<br>
  [๑๒๓] คนบ่นเพ้ออยู่ว่า นางหนูไปไหน ไปที่ไหน<br>
  เราคนเดียวเท่านั้นรู้ว่า นางหนูถูกฆ่าอยู่ในบ่อน้ำ<br>
  (เวลาเสด็จเข้าไปยังปราสาท พระราชาเสด็จดำเนินสาธยายไปว่า)<br>
  [๑๒๔] เหตุที่เจ้าเที่ยวมองข้างโน้นข้างนี้ไปมาเสมือนหนึ่งลา<br>
  ทำให้เรารู้ว่า เจ้าฆ่านางหนูที่บ่อน้ำแล้ว<br>
  ยังปรารถนาจะกินพระเจ้ายวะอีก<br>
  (พระราชาเสด็จดำเนินท่องบ่นจนถึงหัวบันไดว่า)<br>
  [๑๒๕] นี่เจ้าโง่ เจ้ายังเป็นเด็กเล็กนัก ยังเป็นวัยรุ่น<br>
  มายืนถือท่อนไม้ยาว เราจักไม่ยอมให้ชีวิตแก่เจ้า<br>
  (พระราชารอดพ้นจากความตาย ทรงร่าเริงยินดี ทรงเปล่งอุทานว่า)<br>
  [๑๒๖] เราผู้ถูกบุตรปองฆ่า รอดพ้นจากความตาย<br>
  เพราะอยู่บนวิมานในอากาศก็หาไม่<br>
  เพราะบุตรสุดที่รักเสมอด้วยอวัยวะก็หาไม่<br>
  แต่เราพ้นจากความตายเพราะคาถาที่อาจารย์ผูกให้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๒๒ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๓. อัฑฒวรรค ๔. จูฬธนุคคหชาดก
    (๓๗๔)<br>
  [๑๒๗] บุคคลควรเรียนสูตร๑ทุกอย่าง<br>
  ไม่ว่าจะเป็นชั้นต่ำ ชั้นสูง หรือปานกลาง<br>
  และควรรู้จุดมุ่งหมายของวิชาทุกอย่าง<br>
  แต่ว่าไม่ควรใช้วิชาทุกอย่าง<br>
  เวลาที่สูตรซึ่งได้ศึกษามาแล้วนำประโยชน์มาให้ก็ยังมีอยู่<br>
  มูสิกชาดกที่ ๓ จบ</p>
<p> ๔. จูฬธนุคคหชาดก (๓๗๔)<br>
  ว่าด้วยจูฬธนุคคหบัณฑิต<br>
  (ภรรยาของจูฬธนุคคหบัณฑิตกล่าวกับนายโจรว่า)<br>
  [๑๒๘] พราหมณ์ ท่านถือเอาห่อเครื่องประดับทั้งหมดข้ามฝั่งไปแล้ว<br>
  จงรีบกลับมารับฉันข้ามไปจากฝั่งนี้โดยเร็ว ณ บัดนี้<br>
  (นายโจรได้ฟังดังนั้นยืนอยู่ที่ฝั่งโน้นกล่าวว่า)<br>
  [๑๒๙] นางผู้เจริญได้เปลี่ยนเอาเราผู้ไม่เคยเชยชิด<br>
  กับชายผู้เคยเชยชิดกันมานาน<br>
  นางผู้เจริญคงจะเปลี่ยนเอาชายอื่นผู้ไม่ใช่ขาประจำ<br>
  กับเราผู้เป็นขาประจำแน่นอน เราจะไปจากที่นี้ให้ไกลแสนไกล<br>
  (สุนัขจิ้งจอกได้ฟังดังนั้น จึงได้กล่าวว่า)<br>
  [๑๓๐] นี่ใครหัวเราะดังลั่นอยู่ที่พุ่มตะไคร่น้ำ<br>
  ที่นี้ไม่มีการฟ้อนรำ ขับร้อง ปรบมือ ประโคมดนตรี<br>
  นางผู้มีตะโพกอันผึ่งผาย งดงาม<br>
  เหตุไรหนอ ในเวลาที่ควรร้องไห้ เจ้ากลับหัวเราะ<br>
  (ภรรยาของจูฬธนุคคหบัณฑิตกล่าวว่า)<br>
  [๑๓๑] นี่สุนัขจิ้งจอกผู้ต่ำทราม โง่เขลา เจ้ามีปัญญาน้อย<br>
  เสื่อมสิ้นทั้งปลาทั้งชิ้นเนื้อแล้วซบเซาอยู่เหมือนคนกำพร้า<br><br>เชิงอรรถ :<br>
  ๑ คำว่า สูตร ในที่นี้ได้แก่ปริยัติ (ขุ.ชา.อ. ๔/๑๒๗/๔๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๒๓ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๓. อัฑฒวรรค ๕. กโปตกชาดก (๓๗๕)<br>
  (สุนัขจิ้งจอกกล่าวว่า)<br>
  [๑๓๒] โทษของผู้อื่นเห็นได้ง่าย<br>
  ส่วนโทษของตนเห็นได้ยาก<br>
  เจ้านั่นแหละเสื่อมสิ้นทั้งผัวทั้งชายชู้<br>
  ย่อมซบเซายิ่งกว่าเราเสียอีก<br>
  (ภรรยาของจูฬธนุคคหบัณฑิตกล่าวว่า)<br>
  [๑๓๓] พญาเนื้อผู้ต่ำทราม เรื่องนี้จริงดังที่ท่านพูด<br>
  เรานั้นไปจากที่นี้แล้ว จักอยู่ในอำนาจของผัวอย่างเดียว<br>
  (ท้าวสักกเทวราชสดับคำของนางผู้ทุศีลไร้อาจาระ จึงตรัสว่า)<br>
  [๑๓๔] ผู้ใดลักถาดดินไปได้ ถึงถาดสำริดผู้นั้นก็ลักไปได้<br>
  บาปที่เจ้าได้กระทำแล้วนั่นแหละ<br>
  เจ้าก็จักต้องกระทำมันอีก<br>
  จูฬธนุคคหชาดกที่ ๔ จบ</p>
<p> ๕. กโปตกชาดก (๓๗๕)<br>
  ว่าด้วยนกพิราบโพธิสัตว์<br>
  (กาคิดจะกินปลา จึงกล่าวว่า)<br>
  [๑๓๕] บัดนี้แหละเราสบายแล้ว ไม่มีโรค<br>
  หมดเสี้ยนหนาม นกพิราบก็บินออกไปแล้ว<br>
  บัดนี้ เราจะทำตามความพอใจ<br>
  เพราะว่าเนื้อและผักที่เหลือจะทำให้เรามีกำลัง<br>
  (นกพิราบกลับมาเห็นกาถูกถอนขนทาด้วยน้ำเปรียงเน่า จึงเยาะเย้ยว่า)<br>
  [๑๓๖] นกยางอะไรนี่ มีหงอน เป็นโจร มีเมฆเป็นปู่<br>
  แม่นกยาง เจ้าจงลงมาข้างล่างนี้เถิด<br>
  กาสหายของเราเป็นสัตว์ดุร้าย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๒๔ }</span></p><hr><p>
  พระสุตตันตปิฎก ขุททกนิกาย ชาดก [๕. ปัญจกนิบาต] ๓. อัฑฒวรรค ๕. กโปตกชาดก (๓๗๕)<br>
  (กาได้ฟังดังนั้น จึงกล่าวว่า)<br>
  [๑๓๗] ท่านอย่าหัวเราะเยาะ<br>
  เพราะเห็นข้าพเจ้าถูกลูกชายพ่อครัวถอนขน<br>
  แล้วทาด้วยผงเมล็ดผักกาด<br>
  ผสมกากเปรียงเช่นนี้เลย<br>
  (นกพิราบเย้ยหยันอยู่ว่า)<br>
  [๑๓๘] ท่านอาบน้ำชำระกายดีแล้ว<br>
  ลูบไล้ด้วยของหอมดีแล้ว<br>
  อิ่มหนำสำราญด้วยข้าวและน้ำ<br>
  และที่คอของท่านก็ประดับด้วยแก้วไพฑูรย์<br>
  ท่านได้ไปถิ่นกชังคละมาหรือ<br>
  (กาได้กล่าวว่า)<br>
  [๑๓๙] มิตรก็ตาม ศัตรูก็ตามของท่าน<br>
  อย่าได้ไปถิ่นกชังคละเลย<br>
  เพราะคนในถิ่นกชังคละนั้น<br>
  ถอนขนแล้วผูกกระเบื้องไว้ที่คอของเรา<br>
  (นกพิราบกล่าวว่า)<br>
  [๑๔๐] เพื่อนเอ๋ย เจ้าจักประสบความชั่วร้ายเช่นนี้อีก<br>
  เพราะปกติของเจ้าเป็นเช่นนั้น<br>
  อาหารของมนุษย์เป็นของที่นกไม่ควรกิน<br>
  กโปตกชาดกที่ ๕ จบ<br>
  อัฑฒวรรคที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๒๕ }</span></p><hr><p>
  พระสุตตันตปิฎก ขุททกนิกาย ชาดก<br>
  รวมชาดกที่มีในวัณณาโรหวรรคและอัฑฒวรรค คือ<br>
  <br>
   ๑. วัณณาโรหชาดก   ๒. สีลวีมังสชาดก<br>
   ๓. หิริชาดก   ๔. ขัขโชปนกชาดก<br>
   ๕. อหิตุณฑิกชาดก   ๖. คุมพิยชาดก<br>
   ๗. สาลิยชาดก   ๘. ตจสารชาดก<br>
   ๙. มิตตวินทุกชาดก  ๑๐. ปลาสชาดก<br>
   ๑๑. ทีฆีติโกสลชาดก  ๑๒. มิคโปตกชาดก<br>
   ๑๓. มูสิกชาดก  ๑๔. จูฬธนุคคหชาดก<br>
   ๑๕. กโปตกชาดก<br>
  <br>
  รวมวรรคที่มีในนิบาตนี้ คือ<br>
  <br>
   ๑. มณิกุณฑลวรรค  ๒. วัณณาโรหวรรค<br>
   ๓. อัฑฒวรรค<br>
  <br>
  ปัญจกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๒๖ }</span><br>
</p>
<hr>
<p> ๖. ฉักกนิบาต<br>
  ๑. อวาริยวรรค<br>
  หมวดว่าด้วยบิดาของนางอวาริยา<br>
  ๑. อวาริยชาดก (๓๗๖)<br>
  ว่าด้วยบิดาของนางอวาริยา<br>
  (ฤๅษีโพธิสัตว์กล่าวสอนพระราชาอยู่ทุก ๆ วันว่า)<br>
  [๑] ขอถวายพระพรมหาบพิตรผู้เป็นใหญ่ในแผ่นดิน<br>
  ขอพระองค์อย่าทรงพิโรธเลย<br>
  มหาบพิตรผู้เป็นจอมทัพ ขอพระองค์อย่าทรงพิโรธเลย<br>
  พระราชาผู้ไม่ทรงพิโรธตอบผู้ที่โกรธ<br>
  ย่อมเป็นที่บูชาของชาวแว่นแคว้น<br>
  [๒] อาตมภาพพร่ำสอนในที่ทุกสถาน<br>
  คือ ทั้งในหมู่บ้าน ในป่า ในที่ลุ่ม หรือในที่ดอน<br>
  ขอถวายพระพรมหาบพิตรผู้จอมทัพ<br>
  ขอพระองค์อย่าทรงพิโรธเลย<br>
  (พระสัมมาสัมพุทธเจ้าตรัสถึงนายเรือผู้โง่เขลาว่า)<br>
  [๓] ที่แม่น้ำคงคาได้มีคนแจวเรือจ้างชื่ออวาริยปิตา๑<br>
  เขารับส่งคนข้ามฟากก่อนแล้วจึงขอค่าโดยสารภายหลัง<br>
  เพราะเหตุนั้น เขาจึงมีการทะเลาะวิวาทกับคนโดยสาร<br>
  จึงไม่เจริญด้วยโภคะทั้งหลาย<br><br>เชิงอรรถ :<br>
  ๑ อวาริยปิตา แปลว่า เป็นบิดาของนางอวาริยา (ขุ.ชา.อ. ๕/๓/๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๒๗ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๒. เสตเกตุชาดก
    (๓๗๗)<br>
  (ฤๅษีโพธิสัตว์บอกถึงเหตุที่จะให้โภคะเจริญแก่นายเรือนั้นว่า)<br>
  [๔] พ่อเรือจ้าง ท่านจงขอค่าโดยสาร<br>
  กับคนที่ยังไม่ได้ข้ามไปฝั่งโน้นก่อนซิ<br>
  เพราะว่า ใจของคนที่ข้ามฟากไปแล้วเป็นอย่างหนึ่ง<br>
  ใจของคนที่ต้องการจะข้ามฟากเป็นอีกอย่างหนึ่ง<br>
  (ฤๅษีโพธิสัตว์สอนนายเรือนั้นอีกว่า)<br>
  [๕] อาตมภาพพร่ำสอนในที่ทุกสถาน<br>
  คือ ทั้งในหมู่บ้าน ในป่า ในที่ลุ่ม หรือในที่ดอน<br>
  พ่อเรือจ้าง ขอท่านอย่าโกรธเลย<br>
  (พระสัมมาสัมพุทธเจ้าตรัสแก่ภิกษุทั้งหลายว่า)<br>
  [๖] พระราชาได้พระราชทานบ้านส่วยเพราะอนุสาสนีบทใด<br>
  เพราะอนุสาสนีบทนั้นแหละ คนแจวเรือจ้างจึงได้ตบปาก๑<br>
  (พระสัมมาสัมพุทธเจ้าตรัสข้อความสุดท้ายว่า)<br>
  [๗] ถาดใส่อาหารก็ตกแตกแล้ว ภรรยาก็ถูกทำร้าย<br>
  และเด็กที่เกิดในครรภ์ก็แท้งตกลงมาที่ภาคพื้น<br>
  เขาไม่อาจจะให้ประโยชน์เกิดขึ้นจากโอวาทนั้นได้<br>
  เหมือนเนื้อไม่อาจจะให้ประโยชน์เกิดขึ้นจากทองคำ๒<br>
  อวาริยชาดกที่ ๑ จบ</p>
<p> ๒. เสตเกตุชาดก (๓๗๗)<br>
  ว่าด้วยเสตเกตุดาบส<br>
  (พระโพธิสัตว์เป็นอาจารย์ทิศาปาโมกข์สอนมาณพเสตเกตุผู้เป็นหัวหน้าศิษย์ว่า)<br><br>เชิงอรรถ :<br>
  ๑ ตบปาก ในที่นี้หมายถึงตบปากของฤาษีโพธิสัตว์ (ขุ.ชา.อ. ๕/๖/๕)<br>
  ๒ ไม่อาจจะให้ประโยชน์เกิดขึ้นจากทองคำ คือ ไม่อาจทำทองคำให้เกิดเป็นประโยชน์ได้
  (ขุ.ชา.อ. ๕/๗/๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๒๘ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๒. เสตเกตุชาดก
    (๓๗๗)<br>
  [๘] พ่อเอ๋ย เจ้าอย่าโกรธ เพราะความโกรธไม่ดีเลย<br>
  ทิศที่เจ้ายังไม่ได้เห็น ยังไม่ได้ยินมีอีกมาก<br>
  พ่อเสตเกตุ มารดาบิดาเป็นทิศเบื้องหน้า<br>
  พระอริยะทั้งหลายกล่าวสรรเสริญอาจารย์ว่าเป็นทิศเบื้องขวา<br>
  [๙] คฤหัสถ์ถวายข้าว น้ำ และผ้า กล่าวนิมนต์ผู้ใด<br>
  แม้ผู้นั้นพระอริยะทั้งหลายย่อมเรียกว่า เป็นทิศเบื้องบน<br>
  เสตเกตุ ทิศนี้เป็นทิศที่ยอดเยี่ยม<br>
  เพราะสัตว์ทั้งหลายผู้มีทุกข์ถึงแล้วย่อมเป็นสุข<br>
  (พระราชาทรงเห็นดาบสทั้งหลายบำเพ็ญตบะผิด จึงตรัสสนทนากับปุโรหิตว่า)<br>
  [๑๐] ชฎิลเหล่าใดนุ่งห่มหนังสัตว์ที่ขรุขระ<br>
  มีขี้ฟันเขรอะ ร่างกายสกปรก สาธยายมนต์อยู่<br>
  ชฎิลเหล่านั้นประกอบหน้าที่การงานของมนุษย์<br>
  จะรู้แจ้งโลกนี้แล้วพ้นจากอบายได้หรือ<br>
  (ปุโรหิตกราบทูลว่า)<br>
  [๑๑] ขอเดชะพระราชา หากบุคคลถึงจะเป็นพหูสูต<br>
  กระทำแต่กรรมชั่ว ก็ชื่อว่าไม่ประพฤติธรรม<br>
  เขาแม้จะมีพระเวทตั้งพัน อาศัยความเป็นพหูสูตนั้น<br>
  แต่ไม่บรรลุจรณธรรม๑ ก็พ้นจากทุกข์ไม่ได้<br>
  (เสตเกตุดาบสกล่าวกับปุโรหิตนั้นว่า)<br>
  [๑๒] บุคคลแม้จะมีพระเวทตั้งพัน อาศัยความเป็นพหูสูตนั้น<br>
  แต่ไม่บรรลุจรณธรรม ก็พ้นจากทุกข์ไม่ได้<br>
  อาตมาเข้าใจว่า พระเวททั้งหลายเป็นสิ่งที่ไร้ผล<br>
  จรณธรรมพร้อมทั้งความสำรวม๒เท่านั้นเป็นสัจจะ<br><br>เชิงอรรถ :<br>
  ๑ จรณธรรม ในที่นี้หมายถึงศีลและสมาบัติ ๘ (ขุ.ชา.อ. ๕/๑๑/๑๑)<br>
  ๒ ความสำรวม ในที่นี้เป็นชื่อของศีล (ขุ.ชา.อ. ๕/๑๒/๑๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๒๙ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๓. ทรีมุขชาดก (๓๗๙)<br>
  (ปุโรหิตได้กล่าวว่า)<br>
  [๑๓] พระเวททั้งหลายจะไร้ผลก็หาไม่<br>
  จรณธรรมพร้อมทั้งความสำรวมเท่านั้นเป็นสัจจะ<br>
  เพราะบุคคลบรรลุพระเวททั้งหลายแล้วย่อมได้เกียรติ<br>
  บุคคลผู้ฝึกตนดีแล้วด้วยจรณธรรมย่อมบรรลุความสงบ๑<br>
  เสตเกตุชาดกที่ ๒ จบ</p>
<p> ๓. ทรีมุขชาดก (๓๗๘)<br>
  ว่าด้วยพระทรีมุขปัจเจกพุทธเจ้า<br>
  (พระปัจเจกพุทธเจ้าแสดงธรรมโปรดพระเจ้าพรหมทัตว่า)<br>
  [๑๔] กามทั้งหลายเสมือนเปือกตม เสมือนหล่ม<br>
  ก็ภัยนี้บัณฑิตทั้งหลายกล่าวว่า เป็นมูลเหตุแห่งภัย ๓ ประการ<br>
  กามทั้งหลายคือธุลีและควัน อาตมภาพก็ได้ประกาศไว้แล้ว<br>
  ขอถวายพระพร พระเจ้าพรหมทัต<br>
  ขอมหาบพิตรทรงละกามเหล่านี้ออกผนวชเถิด<br>
  (พระราชาครั้นทรงสดับดังนั้นแล้ว ตรัสบอกความที่พระองค์พัวพันด้วย<br>
  กิเลสว่า)<br>
  [๑๕] ท่านพราหมณ์ โยมกำหนัดยินดี<br>
  และหมกมุ่นอยู่ในกามทั้งหลาย<br>
  ประสงค์จะมีชีวิตอยู่อย่างนี้<br>
  จึงไม่อาจจะละกามอันน่าสะพรึงกลัวนั้นได้<br>
  แต่โยมจะทำบุญทั้งหลายให้มาก<br><br>เชิงอรรถ :<br>
  ๑ ความสงบ ในที่นี้หมายถึงนิพพาน (ขุ.ชา.อ. ๕/๑๓/๑๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๓๐ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๓. ทรีมุขชาดก (๓๗๙)<br>
  (พระทรีมุขปัจเจกพุทธเจ้าตรัสสอนให้ยิ่ง ๆ ขึ้นไปว่า)<br>
  [๑๖] ผู้ใดอันบุคคลผู้หวังความเจริญ<br>
  อนุเคราะห์ด้วยประโยชน์เกื้อกูล<br>
  กล่าวสอนอยู่ ก็ไม่กระทำตามคำสอน<br>
  ผู้นั้นสำคัญแต่สิ่งที่ตนยึดถือว่า นี้เท่านั้นประเสริฐ<br>
  เป็นคนโง่ ย่อมเกิดในครรภ์บ่อย ๆ<br>
  [๑๗] เขาย่อมเข้าถึงนรกอันน่ากลัว<br>
  เต็มไปด้วยอุจจาระและปัสสาวะที่ไม่งามสำหรับผู้งาม<br>
  สัตว์เหล่าใดยังไม่ปราศจากราคะ<br>
  ยังมีความกำหนัดในกามทั้งหลาย<br>
  สัตว์เหล่านั้นก็ยังละความเกิดในครรภ์ไปไม่ได้<br>
  (พระทรีมุขปัจเจกพุทธเจ้าทรงหวังจะแสดงเหตุที่พ้นจากครรภ์ จึงตรัสหนึ่ง<br>
  คาถาครึ่ง และพระสัมมาสัมพุทธเจ้าตรัสครึ่งพระคาถาสุดท้ายว่า)<br>
  [๑๘] สัตว์เหล่านี้คลอดออกมามีกายแปดเปื้อนด้วยอุจจาระ<br>
  ด้วยเลือดและเสมหะในขณะที่คลอด<br>
  สัตว์เหล่านี้มีร่างกายสัมผัสส่วนใด ๆ<br>
  ส่วนนั้น ๆ ทั้งหมด ล้วนไม่น่าชื่นใจ<br>
  เป็นทุกข์อย่างเดียว<br>
  [๑๙] อาตมาเห็นแล้วจึงถวายพระพร<br>
  มิใช่ได้ยินมาจากคนอื่นแล้วจึงถวายพระพร<br>
  อาตมายังระลึกอดีตชาติได้มากอีกด้วย<br>
  พระทรีมุขปัจเจกพุทธเจ้าได้ให้พระราชาผู้ทรงปรีชาญาณ<br>
  ยอมรับด้วยคาถาสุภาษิตอันวิจิตร<br>
  ทรีมุขชาดกที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๓๑ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๕. อาสังกชาดก (๓๘๐)<br>
  ๔. เนรุชาดก (๓๗๙)<br>
  ว่าด้วยอานุภาพของภูเขาเนรุ<br>
  (หงส์น้องชายของพญาหงส์โพธิสัตว์สนทนากับพี่ชายว่า)<br>
  [๒๐] กาป่าก็ดี ฝูงกาธรรมดาก็ดี<br>
  พวกเราผู้ประเสริฐกว่านกทั้งหลายก็ดี<br>
  พอมาถึงภูเขานี้แล้ว เป็นเหมือนกันหมด<br>
  [๒๑] ราชสีห์ก็ดี เสือโคร่งก็ดี สุนัขจิ้งจอกก็ดี หมู่เนื้อก็ดี<br>
  พอมาถึงที่นี้แล้วก็เป็นเหมือนกันหมด<br>
  ภูเขานี้ชื่ออะไร<br>
  (พญาหงส์โพธิสัตว์กล่าวว่า)<br>
  [๒๒] มนุษย์ทั้งหลายรู้จักภูเขาที่ยอดเยี่ยมลูกนี้ว่าเนรุ<br>
  เพราะสัตว์ทุกชนิดอยู่ที่ภูเขาลูกนี้<br>
  จะกลายเป็นสีทองเหมือนกันหมด<br>
  (หงส์น้องชายได้ฟังดังนั้น จึงได้กล่าวว่า)<br>
  [๒๓] สถานที่ใดคนดีไม่ได้รับการยกย่อง<br>
  ซ้ำถูกดูหมิ่น แต่กลับยกย่องคนเลว<br>
  สถานที่นั้นไม่ควรอาศัยอยู่เลย<br>
  [๒๔] สถานที่ใดคนเกียจคร้าน คนขยัน<br>
  คนกล้าหาญ และคนขลาดได้รับการบูชา<br>
  สถานที่นั้นคนดีไม่อยู่ เหมือนภูเขาที่ไม่ทำความแตกต่างกัน<br>
  [๒๕] ภูเขาเนรุนี้ไม่แยกคนเลว คนดี คนปานกลาง<br>
  คือ ไม่กระทำให้แปลกกัน<br>
  อย่ากระนั้นเลย เราสละภูเขาเนรุนี้ไปเถิด<br>
  เนรุชาดกที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๓๒ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๕. อาสังกชาดก (๓๘๐)<br>
  ๕. อาสังกชาดก (๓๘๐)<br>
  ว่าด้วยอาสังกากุมาริกา<br>
  (นางอาสังกากุมาริกากราบทูลพระราชาว่า)<br>
  [๒๖] เถาวัลย์ชื่ออาสาวดีเกิดแล้วในอุทยานจิตรลดาวัน<br>
  เถาวัลย์นั้น ๑,๐๐๐ ปี จึงจะออกผลหนึ่ง<br>
  [๒๗] แม้นานถึงเพียงนั้นจึงจะมีผล<br>
  ทวยเทพก็ยังพากันไปเยือนอุทยานนั้นเนือง ๆ<br>
  ข้าแต่มหาราช ขอพระองค์ทรงหวังไว้เถิด<br>
  เพราะว่าความหวังที่ยังมีผลเป็นความสุข<br>
  [๒๘] ปักษาทิชาชาติยังมีความหวังอยู่ร่ำไป<br>
  ความหวังของมันที่มีอยู่ห่างไกลถึงเพียงนั้นก็ยังสำเร็จได้<br>
  ข้าแต่มหาราช ขอพระองค์ทรงหวังไว้เถิด<br>
  เพราะว่าความหวังที่มีผลเป็นความสุข<br>
  (พระราชาตรัสบอกเหตุที่จะไปกับนางอาสังกากุมาริกาว่า)<br>
  [๒๙] หล่อนให้ฉันเอิบอิ่มด้วยคำพูดเท่านั้น<br>
  หาให้ฉันเอิบอิ่มด้วยการกระทำไม่<br>
  เหมือนดอกหงอนไก่มีสีสวย แต่ไม่มีกลิ่น<br>
  [๓๐] ผู้ใดเมื่อไม่ให้ ไม่เสียสละโภคทรัพย์<br>
  ดีแต่พูดคำอ่อนหวานซึ่งไม่มีผลในมิตรทั้งหลาย<br>
  ความสัมพันธ์ของผู้นั้นกับมิตรย่อมจืดจาง<br>
  [๓๑] ควรพูดถึงแต่สิ่งที่ควรทำ<br>
  ไม่ควรพูดถึงสิ่งที่ไม่ควรทำ<br>
  คนไม่ทำ ดีแต่พูด บัณฑิตย่อมรู้ทัน<br>
  [๓๒] กำลังของเราหมดสิ้นแล้วหนอ เสบียงก็ไม่มี<br>
  สงสัยจะตายเป็นแน่ อย่ากระนั้นเลย เราจะไปกันเดี๋ยวนี้แหละ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๓๓ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๗. สิริกาฬกัณณิชาดก
    (๓๘๒)<br>
  (พระนางอาสังกากุมาริกาเทวีได้สดับพระราชดำรัสนั้น จึงกราบทูลว่า)<br>
  [๓๓] คำว่า อาสังกา นั่นแหละเป็นชื่อของหม่อมฉัน<br>
  ข้าแต่มหาราชผู้จอมทัพ ขอพระองค์ทรงคอยก่อน<br>
  หม่อมฉันขอบอกลาบิดาก่อน<br>
  อาสังกชาดกที่ ๕ จบ</p>
<p> ๖. มิคาโลปชาดก (๓๘๑)<br>
  ว่าด้วยนกแร้งมิคาโลปะ<br>
  (พญาแร้งโพธิสัตว์เรียกลูกมาอบรมว่า)<br>
  [๓๔] มิคาโลปะ พ่อไม่พอใจเลยที่เจ้าบินไปเช่นนั้น<br>
  ลูกเอ๋ย เจ้าบินสูงเกินไป เลยขอบเขตของพวกแร้งไปแล้ว<br>
  [๓๕] เมื่อใด แผ่นดินปรากฏแก่เจ้าเสมือนแปลงนา ๔ เหลี่ยม<br>
  ลูกเอ๋ย เมื่อนั้น เจ้าจงกลับจากที่นั้น อย่าบินเลยที่นั้นไป<br>
  [๓๖] แม้นกเหล่าอื่นที่มีปีกเป็นยานพาหนะ บินไปในอากาศ<br>
  สำคัญตนว่ายั่งยืน ถูกแรงลมพัดพินาศแล้วก็มีอยู่<br>
  (พระสัมมาสัมพุทธเจ้าตรัสว่า)<br>
  [๓๗] นกแร้งมิคาโลปะไม่เชื่อฟังคำสอนของแร้งอปรัณณะพ่อผู้เฒ่า<br>
  บินผ่านลมกาละไป ตกอยู่ในอำนาจลมเวรัมภา (ลมกรด)<br>
  [๓๘] ลูกเมียของมัน และนกแร้งเหล่าอื่นที่อาศัยมันเป็นอยู่<br>
  ทั้งหมดก็ถึงความพินาศ เพราะนกที่ไม่ทำตามโอวาทตัวเดียว<br>
  [๓๙] ผู้ใดในโลกนี้ไม่เชื่อฟังคำของผู้ใหญ่ทั้งหลาย<br>
  ประพฤติเกินขอบเขตย่อมเดือดร้อน<br>
  เหมือนนกแร้งที่ละเมิดคำสอน<br>
  ชนทั้งหลายย่อมถึงความพินาศทุกคน<br>
  เพราะไม่กระทำตามคำสอนของท่านผู้รู้<br>
  มิคาโลปชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๓๔ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๗. สิริกาฬกัณณิชาดก
    (๓๘๒)<br>
  ๗. สิริกาฬกัณณิชาดก (๓๘๒)<br>
  ว่าด้วยสิริกับกาฬกัณณี<br>
  (เศรษฐีโพธิสัตว์สนทนากับกาฬกัณณีเทพธิดาว่า)<br>
  [๔๐] ใครหนอมีผิวพรรณดำ ทั้งไม่น่ารัก ไม่น่าดู<br>
  เธอเป็นใคร เป็นลูกสาวของใคร ฉันจะรู้จักเธอได้อย่างไร<br>
  (กาฬกัณณีเทพธิดากล่าวว่า)<br>
  [๔๑] ดิฉันเป็นลูกสาวของท้าววิรูปักขมหาราช<br>
  เป็นคนโหดร้าย มีผิวดำ ไร้ปัญญา<br>
  เทพทั้งหลายรู้จักดิฉันว่ากาฬกัณณี<br>
  ดิฉันขอท่านจงให้โอกาส<br>
  ดิฉันขออาศัยอยู่ในสำนักของท่าน<br>
  (เศรษฐีโพธิสัตว์กล่าวว่า)<br>
  [๔๒] เธอตกลงปลงใจในชายผู้มีปกติเช่นไร<br>
  มีความประพฤติเช่นไร<br>
  แม่กาฬี ฉันถามแล้ว เธอจงตอบ<br>
  ฉันจะรู้จักเธอได้อย่างไร<br>
  (กาฬกัณณีเทพธิดาได้บอกคุณของตนว่า)<br>
  [๔๓] ชายใดมักลบหลู่คุณท่าน ตีเสมอ<br>
  แข่งดี ริษยา ตระหนี่ และโอ้อวด<br>
  ทำทรัพย์ที่ได้มาแล้วให้พินาศไป ดิฉันรักใคร่ชายนั้น<br>
  (กาฬกัณณีเทพธิดากล่าวต่อไปว่า)<br>
  [๔๔] ชายใดมักโกรธ ผูกโกรธ พูดส่อเสียด<br>
  มักทำลายมิตรภาพ มีวาจาเสียดแทง พูดวาจาหยาบคาย<br>
  ดิฉันรักใคร่ชายนั้นยิ่งกว่าชายคนแรก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๓๕ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๗. สิริกาฬกัณณิชาดก
    (๓๘๒)<br>
  [๔๕] ชายที่ไม่รู้จักประโยชน์ของตนว่า<br>
  งานนี้ควรทำวันนี้ งานนี้ควรทำพรุ่งนี้<br>
  ถูกสั่งสอนก็พาลโกรธ ซ้ำยังดูหมิ่นคนที่ดีกว่าตัว<br>
  [๔๖] ชายใดมัวเมาด้วยการเล่นเป็นประจำ<br>
  ทั้งยังกำจัดมิตรทั้งหมดไปเสีย<br>
  ดิฉันรักใคร่ชายนั้น จะมีความสุขกับเขา<br>
  (พระโพธิสัตว์ติเตียนกาฬกัณณีเทพธิดานั้นว่า)<br>
  [๔๗] แม่กาฬี เธอจงไปจากที่นี้เสียเถิด<br>
  เรื่องเช่นนี้ไม่มีในพวกเรา<br>
  เธอจงไปยังชนบท นิคม และราชธานีอื่น ๆ เถิด<br>
  (กาฬกัณณีเทพธิดาได้ฟังดังนั้นไม่พอใจ จึงกล่าวว่า)<br>
  [๔๘] เรื่องนั้นแม้ดิฉันก็ทราบดีว่า เรื่องเช่นนี้ไม่มีอยู่ในพวกท่าน<br>
  แต่คนโง่ทั้งหลายที่รวบรวมทรัพย์ไว้เป็นจำนวนมาก<br>
  ก็ยังมีอยู่ในโลก<br>
  ส่วนดิฉันและเทพพี่ชายของดิฉันทั้ง ๒ คน<br>
  ช่วยกันผลาญทรัพย์นั้นจนหมดสิ้น<br>
  (พระโพธิสัตว์เห็นสิริเทพธิดา จึงกล่าวว่า)<br>
  [๔๙] ใครหนอมีผิวพรรณทิพย์ ยืนเรียบร้อยอยู่บนแผ่นดิน<br>
  เธอเป็นใคร เป็นลูกสาวของใคร ฉันจะรู้จักเธอได้อย่างไร<br>
  (สิริเทพธิดาได้ฟังดังนั้น จึงกล่าวคาถาที่ ๒ ว่า)<br>
  [๕๐] ดิฉันเป็นลูกสาวของท้าวธตรัฏฐมหาราชผู้มีสิริ<br>
  ดิฉันชื่อสิริลักษมี เทพทั้งหลายรู้จักดิฉันว่า<br>
  เป็นผู้มีปัญญาดังแผ่นดิน<br>
  ดิฉันขอท่านจงให้โอกาส<br>
  ดิฉันขออาศัยอยู่ในสำนักของท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๓๖ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๗. สิริกาฬกัณณิชาดก
    (๓๘๒)<br>
  (เศรษฐีโพธิสัตว์กล่าวว่า)<br>
  [๕๑] เธอตกลงปลงใจในชายผู้มีปกติวิเช่นไร<br>
  มีความประพฤติเช่นไร<br>
  แม่ลักษมี ฉันถามแล้ว เธอจงตอบ<br>
  ฉันจะรู้จักเธอได้อย่างไร<br>
  (สิริเทพธิดากล่าวว่า)<br>
  [๕๒] ชายใดชนะอันตรายทั้งปวงได้<br>
  คือ ความหนาว ความร้อน<br>
  ลม แดด เหลือบ ยุง สัตว์เลื้อยคลาน<br>
  ความหิว และความกระหายได้<br>
  ทำการงานทุกอย่างติดต่อตลอดวันตลอดคืน<br>
  ไม่ทำประโยชน์ที่เป็นไปตามกาลให้เสื่อมเสียไปด้วย<br>
  ดิฉันพอใจชายนั้นและจะตกลงปลงใจกับเขา<br>
  [๕๓] ชายใดไม่มักโกรธ เป็นกัลยาณมิตร เสียสละ<br>
  สมบูรณ์ด้วยศีล ไม่โอ้อวด ซื่อตรง<br>
  สงเคราะห์ มีวาจาไพเราะอ่อนหวาน<br>
  ถึงจะเป็นใหญ่ก็ถ่อมตน<br>
  ดิฉันจะเป็นหญิงมีสิริอันไพบูลย์ในชายนั้น<br>
  เหมือนคลื่นที่ปรากฏแก่ผู้มองดูท้องทะเล<br>
  [๕๔] อีกอย่างหนึ่ง ชายใดสงเคราะห์บุคคล<br>
  ทั้งที่เป็นมิตรหรือศัตรู ทั้งชั้นสูง เสมอกัน หรือต่ำกว่า<br>
  ทั้งที่ประพฤติสิ่งที่เป็นประโยชน์หรือไม่เป็นประโยชน์<br>
  ทั้งในที่แจ้งหรือที่ลับ<br>
  ชายใดไม่พูดจาหยาบคายไม่ว่าในกาลไหน ๆ<br>
  ดิฉันจะเป็นของชายนั้นถึงแม้จะตายแล้วหรือยังมีชีวิตอยู่ก็ตาม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๓๗ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๙. ธัมมัทธชชาดก
    (๓๘๔)<br>
  [๕๕] บุคคลใดไร้ปัญญา ได้สิริที่น่าใคร่แล้ว<br>
  ลืมคุณความดีอย่างใดอย่างหนึ่ง<br>
  บรรดาคุณความดีที่ได้กล่าวแล้วเหล่านั้น<br>
  ดิฉันเว้นบุคคลนั้นซึ่งมีสภาพร้อนรน<br>
  ประพฤติไม่เสมอต้นเสมอปลาย<br>
  เหมือนคนที่มีนิสัยรักความสะอาดเว้นห่างไกลหลุมคูถ<br>
  [๕๖] บุคคลย่อมสร้างความมีโชคด้วยตนเอง<br>
  ย่อมสร้างความไม่มีโชคด้วยตนเอง<br>
  คนอื่นจะทำความมีโชคและความไม่มีโชคให้คนอื่นหาได้ไม่<br>
  สิริกาฬกัณณิชาดกที่ ๗ จบ</p>
<p> ๘. กุกกุฏชาดก (๓๘๓)<br>
  ว่าด้วยไก่โพธิสัตว์<br>
  (นางแมวไปยังโคนต้นไม้ที่ไก่เกาะอยู่แล้วอ้อนวอนว่า)<br>
  [๕๗] พ่อไก่หงอนแดงผู้มีขนปีกงดงาม ท่านจงลงมาจากกิ่งไม้เถิด<br>
  ฉันจะยอมเป็นภรรยาของท่านโดยไม่คิดมูลค่า<br>
  (ไก่โพธิสัตว์ได้ฟังดังนั้น จึงกล่าวว่า)<br>
  [๕๘] แม่นางแมวรูปงาม เธอเป็นสัตว์สี่เท้า<br>
  ส่วนฉันเป็นสัตว์สองเท้า<br>
  แมวตัวเมียกับไก่ตัวผู้ไม่ควรจะรื่นรมย์ยินดีกันฉันสามีภรรยา<br>
  เธอจงหาสามีอื่นเถิด<br>
  (แมวได้ฟังดังนั้นคิดหาอุบายใหม่กล่าวว่า)<br>
  [๕๙] ฉันจะเป็นภรรยาสาวของท่านที่พูดจาอ่อนหวาน น่ารัก<br>
  ขอท่านจงรับฉันผู้เลอโฉม ผู้เป็นสาวพรหมจารีไว้<br>
  ด้วยการรับอันดีงามเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๓๘ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๙. ธัมมัทธชชาดก
    (๓๘๔)<br>
  (ไก่โพธิสัตว์ได้ฟังดังนั้นแล้วคิดจะขู่ไล่แมวให้หนีไป จึงกล่าวว่า)<br>
  [๖๐] นางโจรผู้กินซากศพ ดื่มเลือด เจ้าเบียดเบียนไก่<br>
  ต้องการเราเป็นผัว ไม่ใช่ด้วยการได้อันดีงามหรอก<br>
  (พระสัมมาสัมพุทธเจ้าตรัสว่า)<br>
  [๖๑] หญิงผู้มีวาจาประกอบด้วยองค์ ๔ เห็นชายมีทรัพย์<br>
  ก็ล่อลวงนำไปด้วยการพูดจาอ่อนหวาน<br>
  เหมือนนางแมวล่อลวงไก่<br>
  [๖๒] อนึ่ง ผู้ใดไม่รู้เท่าทันเหตุที่เกิดขึ้นโดยฉับพลัน<br>
  ผู้นั้นจะตกอยู่ในอำนาจของศัตรู<br>
  และจะเดือดร้อนในภายหลัง<br>
  [๖๓] ส่วนผู้ใดรู้เท่าทันเหตุที่เกิดขึ้นโดยฉับพลัน<br>
  ผู้นั้นย่อมพ้นจากความคับขันอันเกิดจากศัตรู<br>
  เหมือนไก่พ้นจากนางแมว<br>
  กุกกุฏชาดกที่ ๘ จบ</p>
<p> ๙. ธัมมัทธชชาดก (๓๘๔)<br>
  ว่าด้วยการมีธรรมเป็นธงชัย<br>
  (กาเรียกนกทั้งหลายมากล่าวว่า)<br>
  [๖๔] พี่น้องทั้งหลาย พวกท่านจงประพฤติธรรมเถิด<br>
  จงประพฤติธรรมเถิด พวกท่านจะมีแต่ความเจริญ<br>
  เพราะว่าผู้ประพฤติธรรมย่อมอยู่เป็นสุข<br>
  ทั้งในโลกนี้และโลกหน้า<br>
  (นกทั้งหลายเมื่อไม่รู้จึงพากันสรรเสริญกาทุศีลนั้นว่า)<br>
  [๖๕] กานี้เจริญจริงหนอ ประพฤติธรรมได้ยอดเยี่ยม<br>
  ยืนด้วยขาข้างเดียวสอนธรรมอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๓๙ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๑๐. นันทิยมิคราชชาดก
    (๓๘๕)<br>
  (พญานกโพธิสัตว์เรียกฝูงนกมาสั่งให้คอยจับกาว่า)<br>
  [๖๖] พวกเจ้าไม่รู้ปกติของมัน<br>
  เพราะไม่รู้ จึงพากันสรรเสริญมัน<br>
  มันกินทั้งไข่และลูกอ่อนแล้วพูดว่า ธรรมะ ธรรมะ<br>
  [๖๗] มันพูดอย่างหนึ่งแต่ทำอย่างหนึ่ง<br>
  มันประพฤติธรรมแต่ปาก แต่กายไม่ประพฤติธรรม<br>
  เพราะฉะนั้น มันจึงชื่อว่าไม่ทรงธรรม<br>
  [๖๘] มันปากหวาน รู้ใจได้ยาก<br>
  แสร้งทำตัวว่ามีธรรมเป็นธงชัย<br>
  เหมือนงูเห่าซ่อนตัวอยู่ในรู<br>
  ให้เขายกย่องว่าเป็นผู้ดีทุกบ้านทุกตำบล<br>
  คนทุศีลประเภทนี้คนโง่รู้ได้ยาก<br>
  [๖๙] พวกท่านจงใช้จะงอยปาก ปีก<br>
  และเท้าจิกตีกาตัวนี้<br>
  ทำให้กาเลวทรามพินาศไป<br>
  กาตัวนี้ไม่สมควรอยู่ร่วมกับพวกเรา<br>
  ธัมมัทธชชาดกที่ ๙ จบ</p>
<p> ๑๐. นันทิยมิคราชชาดก (๓๘๕)<br>
  ว่าด้วยพญาเนื้อนันทิยะ<br>
  (พ่อแม่ของเนื้อนันทิยโพธิสัตว์ต้องการจะเห็นลูก จึงส่งข่าวถึงลูกว่า)<br>
  [๗๐] พ่อพราหมณ์ ถ้าท่านไปป่าอัญชันเมืองสาเกตุ<br>
  ช่วยบอกเนื้อลูกชายในไส้ของข้าพเจ้าที่ชื่อนันทิยะด้วยว่า<br>
  พ่อแม่ของเจ้าแก่เฒ่าปรารถนาจะพบเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๔๐ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๑. อวาริยวรรค ๑๐. นันทิยมิคราชชาดก
    (๓๘๕)<br>
  (เนื้อนันทิยโพธิสัตว์ประกาศข้อความนี้ว่า)<br>
  [๗๑] ท่านพราหมณ์ ข้าพเจ้าได้กินหญ้า น้ำ<br>
  และข้าวของพระราชา<br>
  ก้อนข้าวของพระราชานั้น<br>
  ข้าพเจ้าจะไม่พยายามกินให้เสียเปล่า<br>
  [๗๒] ข้าพเจ้าจะหันข้างให้พระราชาผู้ทรงถือธนู<br>
  เมื่อนั้นข้าพเจ้าจะพึงพ้นความตาย<br>
  ได้รับความสุข พบเห็นพ่อแม่ได้บ้าง<br>
  (พระสัมมาสัมพุทธเจ้าได้ตรัสว่า)<br>
  [๗๓] เมื่อก่อนเราได้เป็นพญาเนื้อ ๔ เท้า<br>
  มีรูปงามชื่อว่านันทิยะ อยู่ ณ ที่ประทับของพระเจ้าโกศล<br>
  [๗๔] พระเจ้าโกศลได้เสด็จมาที่อัญชนามฤคทายวัน<br>
  ทรงโก่งธนู สอดลูกศรเพื่อจะฆ่าเรา<br>
  [๗๕] เราได้หันข้างให้พระราชาผู้ทรงเหนี่ยวธนูพระองค์นั้น<br>
  เมื่อนั้นเราจึงพ้นความตาย ได้รับความสุข มาพบพ่อแม่<br>
  นันทิยมิคราชชาดกที่ ๑๐ จบ<br>
  อวาริยวรรคที่ ๑ จบ</p>
<p> รวมชาดกที่มีในวรรคนี้ คือ<br>
  <br>
   ๑. อวาริยชาดก   ๒. เสตเกตุชาดก<br>
   ๓. ทรีมุขชาดก   ๔. เนรุชาดก<br>
   ๕. อาสังกชาดก   ๖. มิคาโลปชาดก<br>
   ๗. สิริกาฬกัณณิชาดก   ๘. กุกกุฏชาดก<br>
   ๙. ธัมมัทธชชาดก  ๑๐. นันทิยมิคราชชาดก<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๔๑ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๒. ขรปุตตวรรค ๒. สูจิชาดก (๓๘๗)<br>
  ๒. ขรปุตตวรรค<br>
  หมวดว่าด้วยม้าเกิดแต่ลา<br>
  ๑. ขรปุตตชาดก (๓๘๖)<br>
  ว่าด้วยม้าสินธพลูกลา<br>
  (ม้าสินธพกล่าวกับแพะท้าวสักกะจำแลงว่า)<br>
  [๗๖] ได้ยินว่า เป็นความจริงที่บัณฑิตทั้งหลาย<br>
  กล่าวถึงแพะว่าเป็นสัตว์โง่<br>
  ดูเอาเถิด สัตว์โง่ไม่รู้จักกรรมที่ควรทำในที่ลับหรือที่แจ้ง<br>
  (แพะท้าวสักกะจำแลงกล่าวว่า)<br>
  [๗๗] เจ้าม้าเพื่อนยาก เจ้าจงรู้เถิดว่า เจ้าช่างเป็นสัตว์โง่จริง ๆ<br>
  เพราะเจ้าถูกสนตะพายจนปากคดหน้าคว่ำ<br>
  [๗๘] เพื่อน ความโง่ของเจ้าอีกอย่างหนึ่ง<br>
  คือถูกเขาปล่อยแล้วไม่หนีไป เพื่อนเอ๋ย<br>
  แต่พระเจ้าเสนกะที่เพื่อนลากไปโง่กว่าเจ้าเสียอีก<br>
  (ม้าสินธพฟังคำของแพะจำแลงแล้วจึงกล่าวว่า)<br>
  [๗๙] พญาแพะเพื่อนยาก ท่านรู้เหตุที่เราโง่<br>
  แต่พระเจ้าเสนกะโง่เพราะเหตุอะไร<br>
  เราถามแล้ว เจ้าจงบอกเหตุนั้น<br>
  (แพะท้าวสักกะจำแลงบอกว่า)<br>
  [๘๐] ผู้ใดได้ประโยชน์สูงสุด๑แล้วจะยกให้ภรรยา<br>
  ด้วยการยกให้นั้น เขาจักต้องสละตน<br>
  ส่วนภรรยานั้นจักไม่เป็นภรรยาของเขาอีก<br><br>เชิงอรรถ :<br>
  ๑ ประโยชน์สูงสุด ในที่นี้หมายถึงมนต์วิเศษชื่อสัพพรุตชานนมนต์ คือมนต์รู้เสียงร้องของสรรพสัตว์
  (ขุ.ชา.อ.<br>
  ๕/๘๐/๖๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๔๒ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๒. ขรปุตตวรรค ๒. สูจิชาดก (๓๘๗)<br>
  (แพะท้าวสักกะจำแลงกล่าวอีกว่า)<br>
  [๘๑] พระองค์ผู้เป็นจอมแห่งชน บุคคลผู้เช่นกับพระองค์<br>
  มาทอดทิ้งตัวเองด้วยคิดว่า เรามีสิ่งอันเป็นที่รัก<br>
  ย่อมไม่ประสบสิ่งอันเป็นที่รักทั้งหลาย<br>
  เพราะตนแลประเสริฐกว่า<br>
  และยังประเสริฐกว่าสิ่งอันเป็นที่รักชั้นเยี่ยม<br>
  บุรุษสั่งสมประโยชน์แล้วก็จะพึงได้ภรรยาอันเป็นที่รักในภายหลัง<br>
  ขรปุตตชาดกที่ ๑ จบ</p>
<p> ๒. สูจิชาดก (๓๘๗)<br>
  ว่าด้วยเข็ม<br>
  (ช่างทองโพธิสัตว์ยืนใกล้ประตูเรือนของหัวหน้าช่างทอง อธิบายเรื่องเข็มว่า)<br>
  [๘๒] ใครต้องการจะซื้อเข็มที่ไม่ขรุขระ ไม่หยาบ ขัดด้วยหินแข็ง<br>
  มีรูร้อยด้ายเรียบร้อย เล่มเล็ก และปลายคมบ้าง<br>
  (ช่างทองโพธิสัตว์อธิบายเรื่องเข็มนั้นอีกว่า)<br>
  [๘๓] ใครต้องการจะซื้อเข็มที่เกลี้ยงเกลา มีรูร้อยด้ายเรียบร้อย<br>
  กลมกลึงตลอดเล่ม เจาะทะลุทั่งได้ และแข็งแกร่งบ้าง<br>
  (นางกุมาริกาพูดกับช่างทองโพธิสัตว์ว่า)<br>
  [๘๔] เดี๋ยวนี้ เข็มและเบ็ดถูกนำออกไปจากหมู่บ้านนี้<br>
  นี่ใครกันต้องการจะขายเข็มในหมู่บ้านช่างทอง<br>
  [๘๕] ศัสตราก็ออกไปจากหมู่บ้านนี้<br>
  การงานชนิดต่าง ๆ จำนวนมาก<br>
  ย่อมเป็นไปด้วยอุปกรณ์จากหมู่บ้านนี้<br>
  นี่ใครกันต้องการจะขายเข็มในหมู่บ้านช่างทอง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๔๓ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๒. ขรปุตตวรรค ๔. สุวัณณกักกฏกชาดก
    (๓๘๙)<br>
  (ช่างทองโพธิสัตว์ฟังคำของนางกุมาริกานั้น จึงกล่าวว่า)<br>
  [๘๖] คนที่ฉลาดรู้อยู่พึงมาขายเข็มในหมู่บ้านช่างเหล็ก<br>
  อาจารย์เท่านั้นจึงจะรู้ได้ว่า งานนั้นทำดีหรือไม่ดี<br>
  [๘๗] นางผู้เจริญ ถ้าบิดาของเธอรู้เรื่องเข็มเล่มนี้ที่ฉันทำแล้ว<br>
  จะต้องเชื้อเชิญฉันด้วยตัวเธอและทรัพย์สินอื่น ๆ ที่มีอยู่ในเรือนนี้<br>
  สูจิชาดกที่ ๒ จบ</p>
<p> ๓. ตุณฑิลชาดก (๓๘๘)<br>
  ว่าด้วยตุณฑิลสุกรโพธิสัตว์<br>
  (จูฬตุณฑิลสุกรบอกเหตุที่ตนเห็นมาว่า)<br>
  [๘๘] วันนี้ นายแม่ของเราเปลี่ยนอาหารให้ใหม่<br>
  รางข้าวมีอาหารเต็มบริบูรณ์<br>
  นายแม่ก็ยืนอยู่ใกล้ ๆ<br>
  คนจำนวนมากก็ยืนถือบ่วงอยู่<br>
  ฉันไม่อยากกินเลย<br>
  (มหาตุณฑิลสุกรโพธิสัตว์ได้กล่าวว่า)<br>
  [๘๙] เจ้าสะดุ้งกลัว หัวหมุน มองหาที่พึ่งไปไย<br>
  เจ้าไม่มีที่พึ่งหรอก จะหนีไปไหนกัน<br>
  พ่อตุณฑิละ อย่าดิ้นรนไปเลย กินเสียเถิด<br>
  พวกเราถูกเขาขุนเพื่อต้องการเนื้อ<br>
  [๙๐] เจ้าจงลงสู่ห้วงน้ำที่ไม่มีโคลนตม<br>
  ชำระเหงื่อและมลทินทั้งปวงให้สิ้นไป<br>
  แล้วถือเอาเครื่องลูบไล้ชนิดใหม่<br>
  ที่มีกลิ่นหอมไม่จางหายไปในกาลไหน ๆ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๔๔ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๒. ขรปุตตวรรค ๔. สุวัณณกักกฏกชาดก
    (๓๘๙)<br>
  (จูฬตุณฑิลสุกรถามว่า)<br>
  [๙๑] อะไรหนอคือห้วงน้ำที่ไม่มีโคลนตม<br>
  อะไรเล่าที่เรียกว่าเหงื่อและมลทิน<br>
  และอะไรเล่าคือเครื่องลูบไล้ชนิดใหม่<br>
  ที่มีกลิ่นหอมไม่จางหายไปในกาลไหน ๆ<br>
  (มหาตุณฑิลสุกรโพธิสัตว์กล่าวว่า)<br>
  [๙๒] ธรรมะคือห้วงน้ำที่ไม่มีโคลนตม<br>
  บาปเรียกว่าเหงื่อและมลทิน<br>
  อนึ่ง ศีลคือเครื่องลูบไล้ชนิดใหม่<br>
  ที่มีกลิ่นหอมไม่จางหายไปในกาลไหน ๆ<br>
  [๙๓] คนที่ฆ่าสัตว์ย่อมพอใจ ส่วนสัตว์ที่ถูกฆ่าย่อมไม่พอใจ<br>
  ในคืนเดือนเพ็ญแห่งวันอุโบสถ สัตว์ทั้งหลายเช่นเรายินดีสละชีพ<br>
  ตุณฑิลชาดกที่ ๓ จบ</p>
<p> ๔. สุวัณณกักกฏกชาดก (๓๘๙)<br>
  ว่าด้วยปูทองที่ฉลาด<br>
  (กาด่างูว่า)<br>
  [๙๔] เราถูกปูทองซึ่งมีตาโปนออกมา<br>
  มีกระดูกเป็นหนัง๑ อาศัยอยู่ในน้ำ ไม่มีขน หนีบแล้ว<br>
  ร้องขอความกรุณาอยู่<br>
  เพื่อนเอ๋ย เพราะเหตุใดหนอ ท่านจึงละทิ้งเราไป<br>
  (พระศาสดาทรงแสดงข้อความนี้ว่า)<br>
  [๙๕] งูผู้เป็นเพื่อนนั้น เมื่อจะป้องกันกาผู้เป็นเพื่อน<br>
  จึงพ่นพิษพร้อมกับแผ่พังพานใหญ่ไปจนถึงตัวปู<br>
  ปูจึงได้หนีบงูไว้อีก<br><br>เชิงอรรถ :<br>
  ๑ คำว่า มีกระดูกเป็นหนัง ได้แก่ กระดองปู<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๔๕ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๒. ขรปุตตวรรค ๕. มัยหกสกุณชาดก
    (๓๙๐)<br>
  (งูถามปูว่า)<br>
  [๙๖] ก็ธรรมดาปูไม่ต้องการจะจับกากิน<br>
  และไม่ต้องการจะจับงูเห่ากิน<br>
  ท่านผู้มีตาโปน เราขอถามท่าน<br>
  เมื่อเป็นเช่นนั้น เพราะเหตุไรท่านจึงหนีบเราทั้ง ๒ ไว้<br>
  (ปูจึงบอกเหตุผลที่หนีบกาไว้ว่า)<br>
  [๙๗] ชายนี้เป็นผู้หวังความเจริญแก่ข้าพเจ้า<br>
  จับข้าพเจ้าแล้วนำไปที่แอ่งน้ำ<br>
  เมื่อเขาตาย ข้าพเจ้าจะมีทุกข์มิใช่น้อย<br>
  ข้าพเจ้าและชายนี้ก็จะไม่มีทั้ง ๒ คน<br>
  [๙๘] อนึ่ง ชนทั้งมวลเห็นข้าพเจ้ามีร่างกายเจริญเติบโต<br>
  มีเนื้ออร่อย มีเนื้อมาก และมีเนื้อนุ่ม ก็ต้องการจะเบียดเบียน<br>
  แม้กาทั้งหลายเห็นข้าพเจ้าแล้วก็พึงเบียดเบียน<br>
  (งูต้องการลวงปู จึงกล่าวว่า)<br>
  [๙๙] ถ้าเราทั้ง ๒ ถูกหนีบเพราะเหตุแห่งชายนี้<br>
  ขอชายนี้จงลุกขึ้น ข้าพเจ้าจะดูดพิษให้<br>
  ขอท่านจงปล่อยข้าพเจ้าและกาโดยเร็ว<br>
  ก่อนที่พิษอันร้ายแรงจะเข้าสู่ชายนี้<br>
  (ปูได้ฟังดังนั้นคิดอุบายได้แล้ว จึงกล่าวว่า)<br>
  [๑๐๐] ข้าพเจ้าจะปล่อยงูแต่จะยังไม่ปล่อยกา<br>
  กาจักเป็นตัวประกันก่อนจนกว่าข้าพเจ้าจะเห็น<br>
  ชายนี้มีความสุข ปราศจากโรคแล้ว<br>
  จึงจะปล่อยกาเหมือนปล่อยงู<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๔๖ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๒. ขรปุตตวรรค ๕. มัยหกสกุณชาดก
    (๓๙๐)<br>
  (พระศาสดาตรัสพระคาถาสุดท้ายประชุมชาดกว่า)<br>
  [๑๐๑] กาในกาลนั้นคือพระเทวทัต ส่วนงูเห่าคือมาร<br>
  ปูคือพระอานนท์ ส่วนพราหมณ์โชคดีคือเราผู้เป็นศาสดา<br>
  สุวัณณกักกฏกชาดกที่ ๔ จบ</p>
<p> ๕. มัยหกสกุณชาดก (๓๙๐)<br>
  ว่าด้วยนกมัยหกะ<br>
  (ฤๅษีโพธิสัตว์แสดงธรรมแก่น้องชายว่า)<br>
  [๑๐๒] นกมัยหกะ๑บินไปตามเนินเขาและซอกเขา<br>
  จับที่ต้นเลียบซึ่งมีผลสุกแล้วร่ำร้องว่า ของกู ของกู<br>
  [๑๐๓] เมื่อมันบ่นเพ้ออยู่อย่างนี้ ฝูงนกที่บินรวมกันมา<br>
  ก็พากันจิกกินผลเลียบแล้วก็บินจากไป<br>
  มันก็ยังคงบ่นเพ้ออยู่นั่นเอง ฉันใด<br>
  [๑๐๔] คนบางคนในโลกนี้ก็ฉันนั้นเหมือนกัน<br>
  เก็บหอมรอมริบทรัพย์ไว้เป็นจำนวนมาก<br>
  ตนเองก็ไม่ได้ใช้สอย บางส่วนก็ไม่ได้แบ่งให้หมู่ญาติเลย<br>
  [๑๐๕] เขามิได้ใช้สอยหรือบริโภคสมบัติอื่น ๆ<br>
  ที่ตนมีอยู่แม้สักคราวเดียว<br>
  ไม่ว่าจะเป็นเครื่องนุ่งห่ม อาหาร มาลัย หรือเครื่องลูบไล้ก็ตาม<br>
  อนึ่ง พวกญาติ ๆ เขาก็ไม่สงเคราะห์<br>
  [๑๐๖] เมื่อเขาบ่นเพ้อว่า ของกู ของกู อยู่อย่างนี้ หวงแหนอยู่<br>
  พระราชาบ้าง พวกโจรบ้าง<br>
  พวกทายาทไม่เป็นที่รักบ้าง ก็ฉกฉวยเอาทรัพย์ไป<br>
  คนผู้นั้นก็ยังคงบ่นเพ้ออยู่นั่นแหละ<br><br>เชิงอรรถ :<br>
  ๑ นกมัยหกะ หมายถึงนกเขา เพราะชอบร้อง(ขัน)ว่า ของกู ของกู อยู่ตลอดเวลา (ขุ.ชา.อ.
  ๕/๑๐๒/๘๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๔๗ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๒. ขรปุตตวรรค ๗. อุปสิงฆปุปผชาดก
    (๓๙๒)<br>
  [๑๐๗] ส่วนนักปราชญ์ได้โภคะทั้งหลายแล้วย่อมสงเคราะห์พวกญาติ<br>
  เพราะการสงเคราะห์นั้นเขาย่อมได้รับเกียรติยศชื่อเสียง<br>
  เขาจากโลกนี้ไปแล้วก็บันเทิงในสวรรค์<br>
  มัยหกสกุณชาดกที่ ๕ จบ</p>
<p> ๖. ปัพพชิตวิเหฐกชาดก (๓๙๑)<br>
  ว่าด้วยผู้เบียดเบียนนักบวช<br>
  (พระราชาทรงเจรจากับวิทยาธรว่า)<br>
  [๑๐๘] ท่านผู้มีรูปงามประนมมือนมัสการสมณะรูปทรามที่อยู่ข้างหน้า<br>
  สมณะนั้นประเสริฐกว่าท่านหรือเสมอท่าน<br>
  ขอท่านจงบอกชื่อของตนเองและชื่อของสมณะรูปนั้น<br>
  (ท้าวสักกโพธิสัตว์กราบทูลพระราชาว่า)<br>
  [๑๐๙] ข้าแต่มหาราช ทวยเทพทั้งหลายจะไม่เอ่ยชื่อ<br>
  และโคตรของวิสุทธิเทพผู้ดำเนินไป<br>
  แต่ข้าพระองค์จะบอกชื่อของตนแด่พระองค์<br>
  ข้าพระองค์คือท้าวสักกะผู้เป็นจอมเทพชั้นไตรทศ<br>
  (พระราชาตรัสถามถึงประโยชน์ในการนอบน้อมภิกษุว่า)<br>
  [๑๑๐] ผู้ใดเห็นภิกษุผู้สมบูรณ์ด้วยจรณะแล้ว<br>
  ให้ท่านอยู่ข้างหน้าประนมมือนมัสการอยู่<br>
  ข้าแต่เทวราช ข้าพระองค์ขอถามเนื้อความนั้นกับพระองค์<br>
  ผู้นั้นจากโลกนี้ไปแล้วจะได้ความสุขหรือ<br>
  (ท้าวสักกโพธิสัตว์ตรัสบอกว่า)<br>
  [๑๑๑] ผู้ใดเห็นภิกษุผู้สมบูรณ์ด้วยจรณะแล้ว<br>
  ให้ท่านอยู่ข้างหน้าประนมมือนมัสการอยู่<br>
  ผู้นั้นจะได้รับการสรรเสริญในปัจจุบัน<br>
  และหลังจากตายแล้วจะไปเกิดในสวรรค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๔๘ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๒. ขรปุตตวรรค ๗. อุปสิงฆปุปผชาดก
    (๓๙๒)<br>
  (พระราชาทำลายความยึดถือผิดของตนได้แล้วทรงดีพระทัย จึงตรัสว่า)<br>
  [๑๑๒] วันนี้ มิ่งขวัญได้เกิดขึ้นแก่ข้าพระองค์แล้วหนอ<br>
  ที่ข้าพระองค์ได้เห็นท้าววาสวะผู้เป็นจอมเทพ<br>
  ข้าแต่ท้าวสักกะ ข้าพระองค์เห็นภิกษุและพระองค์แล้ว<br>
  จะทำบุญให้มาก ๆ<br>
  (ท้าวสักกโพธิสัตว์ตรัสชมเชยบัณฑิตว่า)<br>
  [๑๑๓] ชนเหล่าใดมีปัญญา เป็นพหูสูต<br>
  คิดเหตุการณ์ได้เป็นอันมาก<br>
  ชนเหล่านั้นควรคบโดยแท้<br>
  ขอเดชะพระราชา พระองค์ทรงเห็นภิกษุและข้าพระองค์แล้ว<br>
  ขอจงทำบุญให้มากเถิด<br>
  (พระราชาตรัสว่า)<br>
  [๑๑๔] ข้าแต่พระองค์ผู้จอมเทพ<br>
  เพราะได้ฟังคำอันเป็นสุภาษิตของพระองค์<br>
  ข้าพระองค์จักไม่เป็นคนมักโกรธ มีจิตผ่องใสอยู่เป็นนิตย์<br>
  เป็นผู้ควรแก่การขอของแขกทุกคน<br>
  จักกำจัดมานะแล้วกราบไหว้ท่านผู้ควรกราบไหว้<br>
  ปัพพชิตวิเหฐกชาดกที่ ๖ จบ</p>
<p> ๗. อุปสิงฆปุปผชาดก (๓๙๒)<br>
  ว่าด้วยฤาษีลักดมดอกไม้<br>
  (เทพธิดาองค์หนึ่งสถิตอยู่ที่ค่าคบต้นไม้ ต้องการให้ฤๅษีโพธิสัตว์สลดใจ จึง<br>
  กล่าวว่า)<br>
  [๑๑๕] ท่านผู้นิรทุกข์ การที่ท่าน ลักดมดอกบัวที่เขายังไม่ได้ให้<br>
  นั่นเป็นองค์แห่งการขโมยอย่างหนึ่ง<br>
  ท่านชื่อว่าเป็นผู้ขโมยกลิ่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๔๙ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๒. ขรปุตตวรรค ๘. วิฆาสาทชาดก
    (๓๙๓)<br>
  (ฤๅษีโพธิสัตว์กล่าวว่า)<br>
  [๑๑๖] ดอกบัวอาตมาก็ไม่ได้ลักและไม่ได้หัก ดมอยู่ห่าง ๆ๑<br>
  เมื่อเป็นเช่นนั้น ทำไมจึงถูกกล่าวหาว่าเป็นผู้ขโมยกลิ่น<br>
  (ฤๅษีโพธิสัตว์เห็นบุรุษขุดเหง้าบัวเก็บดอกบัว จึงกล่าวกับเทพธิดานั้นว่า)<br>
  [๑๑๗] ชายใดขุดเอาเหง้าบัว หักเอาดอกบัวขาวไป<br>
  ชายนั้นหยาบช้าอย่างนี้ ทำไมไม่ถูกกล่าวหา<br>
  (เทพธิดาบอกสาเหตุที่ไม่ว่ากล่าวบุรุษนั้นว่า)<br>
  [๑๑๘] คนที่ทำงานหยาบช้ามากเป็นคนแปดเปื้อน<br>
  เหมือนผ้านุ่งของหญิงเลี้ยงเด็ก<br>
  สำหรับชายคนนั้นเราไม่ว่าอะไร<br>
  แต่ท่านเราสมควรจะว่ากล่าว<br>
  [๑๑๙] บุคคลผู้บริสุทธิ์แสวงหาแต่กรรมอันสะอาดอยู่เสมอ<br>
  ความชั่วเท่าปลายขนทรายย่อมปรากฏเหมือนเท่าหมอกเมฆ<br>
  (ฤๅษีโพธิสัตว์ซึ่งเทพธิดานั้นให้สลดใจกล่าวว่า)<br>
  [๑๒๐] นี่เทพผู้ควรบูชา ท่านรู้จักอาตมาดี<br>
  ซ้ำยังได้อนุเคราะห์อาตมาด้วย<br>
  ขอท่านโปรดเตือนซ้ำอีก เมื่อเห็นความบกพร่องเช่นนี้<br>
  (เทพธิดากล่าวว่า)<br>
  [๑๒๑] ข้าพเจ้าไม่ได้อาศัยท่านเลี้ยงชีพ<br>
  และไม่ได้เป็นลูกจ้างของท่าน<br>
  ท่านผู้เห็นภัย ท่านเองนั่นแหละ<br>
  ควรจะรู้จักกรรมอันเป็นเหตุให้ไปสู่สุคติ<br>
  อุปสิงฆปุปผชาดกที่ ๗ จบ<br><br>เชิงอรรถ :<br>
  ๑ ดมอยู่ห่าง ๆ หมายถึงยืนดมอยู่ในที่ไกล (ขุ.ชา.อ. ๕/๑๑๖/๙๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๕๐ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๒. ขรปุตตวรรค ๘. วิฆาสาทชาดก
    (๓๙๓)<br>
  ๘. วิฆาสาทชาดก (๓๙๓)<br>
  ว่าด้วยผู้บริโภคอาหารที่เป็นเดน<br>
  (ท้าวสักกเทวราชโพธิสัตว์จำแลงเป็นนกแขกเต้ามายังที่อยู่ของเหล่าดาบส เมื่อ<br>
  จะทำให้ดาบสเหล่านั้นสลดใจ ได้กล่าวว่า)<br>
  [๑๒๒] พวกคนกินเดนพากันอยู่สบายจริงหนอ<br>
  ซ้ำได้รับการสรรเสริญในปัจจุบันและจะมีสุคติในโลกหน้า<br>
  (ดาบสรูปหนึ่งเรียกดาบสที่เหลือมากล่าวว่า)<br>
  [๑๒๓] ท่านบัณฑิตผู้ร่วมอุทรทั้งหลาย<br>
  พวกท่านไม่สนใจที่จะฟังนกแขกเต้าพูด<br>
  พวกท่านจงฟังคำของนกแขกเต้า<br>
  นกแขกเต้าตัวนี้กำลังสรรเสริญพวกเราเป็นแน่<br>
  (นกแขกเต้ากล่าวกับดาบสเหล่านั้นว่า)<br>
  [๑๒๔] ข้าพเจ้าไม่ได้สรรเสริญพวกท่าน<br>
  ท่านผู้กินซากศพทั้งหลาย พวกท่านจงฟังข้าพเจ้า<br>
  พวกท่านเป็นผู้บริโภคอาหารที่เหลือทิ้ง<br>
  แต่มิใช่ผู้บริโภคอาหารที่เป็นเดน<br>
  (ดาบสทั้งหมดฟังคำของนกแขกเต้าแล้ว ได้กล่าวว่า)<br>
  [๑๒๕] พวกเราบวชมาแล้ว ๗ พรรษา เกล้ามวยผม<br>
  เลี้ยงชีพด้วยอาหารที่เป็นเดนอยู่ท่ามกลางป่า<br>
  ถ้าหากพวกเราเป็นผู้สมควรที่ท่านจะติเตียน<br>
  แล้วพวกไหนเล่าเป็นผู้สมควรที่ท่านจะสรรเสริญ<br>
  (ท้าวสักกเทวราชโพธิสัตว์ต้องการจะให้ดาบสเหล่านั้นเกิดความละอาย<br>
  จึงกล่าวว่า)<br>
  [๑๒๖] พวกท่านเลี้ยงชีพด้วยอาหารอันเหลือทิ้งของราชสีห์<br>
  เสือโคร่ง และเนื้อร้าย ยังสำคัญตนว่า เป็นคนกินเดน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๕๑ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๒. ขรปุตตวรรค ๑๐. มณิชาดก (๓๙๕)<br>
  (ท้าวเธอเมื่อจะบอกข้อความนั้นแก่ดาบสเหล่านั้น จึงกล่าวคาถาที่ ๖ ว่า)<br>
  [๑๒๗] ชนเหล่าใดให้อาหารแก่สมณะ พราหมณ์<br>
  และวณิพกอื่น ๆ แล้วบริโภคอาหารที่เหลือ<br>
  ชนเหล่านั้นชื่อว่าเป็นคนกินเดน<br>
  วิฆาสาทชาดกที่ ๘ จบ</p>
<p> ๙. วัฏฏกชาดก (๓๙๔)<br>
  ว่าด้วยนกคุ่มโพธิสัตว์<br>
  (นกคุ่มโพธิสัตว์กล่าวต้อนรับกาโลเลว่า)<br>
  [๑๒๘] คุณลุงกา ท่านกินอาหารอย่างดี ทั้งเนยใสและน้ำมัน<br>
  แต่ทำไมท่านจึงซูบผอมเล่า<br>
  (กาฟังคำของนกคุ่มนั้นแล้ว ได้กล่าวว่า)<br>
  [๑๒๙] เมื่อกาอยู่ในท่ามกลางศัตรู<br>
  แสวงหาเหยื่ออยู่ในหมู่ศัตรูนั้น<br>
  มีใจหวาดกลัวอยู่เป็นนิตย์<br>
  จะหาความมั่นใจได้ที่ไหน<br>
  [๑๓๐] พวกกามีใจหวาดกลัวอยู่เป็นนิตย์<br>
  ได้ก้อนข้าวมาด้วยกรรมอันชั่วช้า จึงไม่อิ่มหนำ<br>
  พ่อนกคุ่ม เพราะเหตุนั้น เราจึงซูบผอม<br>
  [๑๓๑] พ่อนกคุ่ม เจ้ากินหญ้าและพืชอย่างเลว<br>
  มีโอชาน้อย แต่ทำไมท่านจึงอ้วนพีเล่า<br>
  (นกคุ่มโพธิสัตว์บอกเหตุที่ตัวเองอ้วนว่า)<br>
  [๑๓๒] พวกนกคุ่มมักน้อยเพราะไม่คิดเรื่องอาหาร<br>
  และไม่ต้องไปหากินไกล เลี้ยงชีพด้วยอาหารตามมีตามได้<br>
  กาเอ๋ย เพราะเหตุนั้น เราจึงอ้วนพี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๕๒ }</span></p><hr><p>
  พระสุตตันตปิฎก ขุททกนิกาย ชาดก [๖. ฉักกนิบาต] ๒. ขรปุตตวรรค ๑๐. มณิชาดก (๓๙๕)<br>
  [๑๓๓] เพราะคนมีความมักน้อย มีความสุข<br>
  ไม่ต้องพะวงเรื่องอาหาร<br>
  กินอาหารที่เหมาะสมพอประมาณ<br>
  ก็จะดำเนินชีวิตให้เกิดความสุขได้<br>
  วัฏฏกชาดกที่ ๙ จบ</p>
<p> ๑๐. มณิชาดก (๓๙๕)<br>
  ว่าด้วยกาถูกกระเบื้องแขวนคอแทนแก้วมณี<br>
  (นกพิราบโพธิสัตว์เห็นกาแล้วเมื่อจะเยาะเย้ย จึงกล่าวว่า)<br>
  [๑๓๔] นานแล้วหนอ เราเพิ่งจะได้เห็นเพื่อนประดับแก้วมณี<br>
  เพื่อนของเราให้ช่างตกแต่งขนปากงามจริงหนอ<br>
  (กาได้ฟังดังนั้น จึงได้กล่าวว่า)<br>
  [๑๓๕] เรามัวยุ่งอยู่กับงานราชการ<br>
  เล็บและขนปีกจึงงอกยาวรุงรัง<br>
  เป็นเวลานานจึงได้ช่างกัลบก<br>
  ถอนออกเสียจนหมดในวันนี้<br>
  (นกพิราบโพธิสัตว์กล่าวว่า)<br>
  [๑๓๖] เจ้าได้ช่างกัลบกที่หาได้ยากแล้วให้ถอนขนออกไป<br>
  เพื่อนเอ๋ย เมื่อเป็นเช่นนั้น<br>
  อะไรเล่า ส่งเสียงดังกริ่ง ๆ อยู่ที่คอของท่าน<br>
  (กาได้กล่าวว่า)<br>
  [๑๓๗] ผู้ดีทั้งหลายห้อยแก้วมณีไว้ที่คอ<br>
  เราเลียนแบบพวกเขา<br>
  เจ้าอย่าเข้าใจว่า เราทำเล่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๕๓ }</span></p><hr><p>
  พระสุตตันตปิฎก ขุททกนิกาย ชาดก<br>
  [๑๓๘] แม้หากเจ้าพอใจการตกแต่งขนปาก<br>
  ที่นายช่างตกแต่งได้อย่างสวยงามอย่างนี้<br>
  เพื่อนเอ๋ย เราจะให้เขาช่วยตกแต่งให้ท่าน<br>
  และแก้วมณีเราก็จะมอบให้ท่าน<br>
  (นกพิราบโพธิสัตว์ได้ฟังดังนั้น จึงกล่าวว่า)<br>
  [๑๓๙] ท่านเท่านั้นสมควรแก่แก้วมณี<br>
  และการตกแต่งขนปากอย่างสวยงาม<br>
  การไม่เห็นท่านเป็นที่พอใจของเรา<br>
  เราขอลาท่านไปก่อน<br>
  มณิชาดกที่ ๑๐ จบ<br>
  ขรปุตตวรรคที่ ๒ จบ</p>
<p> รวมชาดกที่มีในวรรคนี้ คือ<br>
  <br>
   ๑. ขรปุตตชาดก   ๒. สูจิชาดก<br>
   ๓. ตุณฑิลชาดก   ๔. สุวัณณกักกฏกชาดก<br>
   ๕. มัยหกสกุณชาดก   ๖. ปัพพชิตวิเหฐกชาดก<br>
   ๗. อุปสิงฆปุปผชาดก   ๘. วิฆาสาทชาดก<br>
   ๙. วัฏฏกชาดก  ๑๐. มณิชาดก<br>
  <br>
  รวมวรรคที่มีในนิบาตนี้ คือ<br>
  ๑. อวาริยวรรค ๒. ขรปุตตวรรค</p>
<p> ฉักกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
    :๒๕๔ }</span><br>
</p>
<hr>
<p> ๗. สัตตกนิบาต<br>
  ๑. กุกกุวรรค<br>
  หมวดว่าด้วยมาตราวัดศอก<br>
  ๑. กุกกุชาดก (๓๙๖)<br>
  ว่าด้วยมาตราวัดศอก<br>
  (พระราชาตรัสถามพระโพธิสัตว์ว่า)<br>
  [๑] ช่อฟ้าสูงศอกครึ่ง โดยรอบกว้างประมาณ ๘ คืบ<br>
  ช่อฟ้านั้นทำด้วยแก่นไม้สีเสียด ไม่มีกระพี้<br>
  ตั้งอยู่บนอะไร จึงไม่ตกลงมาจากข้างบน<br>
  (พระโพธิสัตว์ทูลตอบว่า)<br>
  [๒] ช่อฟ้าที่จันทัน ๓๐ ตัว ซึ่งทำด้วยไม้แก่น ไม่ตรง<br>
  วางเรียงรายไว้เสมอกัน ค้ำยันไว้ และติดแน่นอย่างแข็งแรง<br>
  ตั้งอยู่เสมอกัน จึงไม่ตกลงมาจากข้างบน<br>
  [๓] แม้พระราชาผู้ทรงพระปรีชาก็เช่นกัน มีมิตรไมตรีที่สนิท<br>
  เป็นคนสะอาดไม่แตกแยก สงเคราะห์ด้วยดี<br>
  ย่อมไม่คลาดไปจากสิริเหมือนช่อฟ้าที่จันทันช่วยยึดไว้<br>
  [๔] คนมีมีด เมื่อไม่ปอกผลมะงั่วที่มีเปลือกแข็งออก<br>
  ก็ย่อมทำให้มีรสขม เมื่อปอกเปลือกออกก็จะทำให้มีรสดีขึ้น<br>
  ขอเดชะ แต่เมื่อปอกเปลือกบางออกก็จะทำให้รสไม่ดี ข้อนี้ฉันใด<br>
  [๕] แม้พระราชาผู้ทรงพระปรีชาก็ฉันนั้น<br>
  ไม่ทรงบีบคั้นชาวบ้าน ทรงรวบรวมพระราชทรัพย์<br>
  ปฏิบัติพระราชภารกิจตามทำนองคลองธรรม<br>
  ทรงทำแต่ความเจริญ ไม่ทรงเบียดเบียนผู้อื่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๕๕ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๑. กุกกุวรรค ๓. สุตนชาดก (๓๙๘)<br>
  [๖] บัวมีรากขาวเกิดแต่น้ำสะอาดในสระโบกขรณี<br>
  เปลือกตม ฝุ่นละออง และน้ำ<br>
  ย่อมไม่ติดดอกบัวที่บานเพราะดวงอาทิตย์ ฉันใด<br>
  [๗] พระราชาผู้มีความสะอาดในการวินิจฉัยคดี ไม่ทรงหุนหัน<br>
  มีการงานบริสุทธิ์ ปราศจากบาปก็ฉันนั้นเหมือนกัน<br>
  กรรมกิเลสย่อมไม่แปดเปื้อน<br>
  เพราะพระราชาเช่นนั้นเปรียบเหมือนบัวที่เกิดแล้วในสระโบกขรณี<br>
  กุกกุชาดกที่ ๑ จบ</p>
<p> ๒. มโนชชาดก (๓๙๗)<br>
  ว่าด้วยราชสีห์มโนชะ<br>
  (สุนัขจิ้งจอกปรารภกับตนเองว่า)<br>
  [๘] เพราะคันธนูโก่งและสายธนูส่งเสียงดัง<br>
  พญาเนื้อมโนชะสหายของเราจึงถูกฆ่า<br>
  [๙] ทางที่ดี เราจะหนีเข้าป่าไปตามสบายเสียแต่เดี๋ยวนี้แหละ<br>
  ผู้ที่ตายแล้วเช่นนี้เป็นเพื่อนกันไม่ได้<br>
  เราเมื่อยังมีชีวิตอยู่ต้องได้เพื่อนใหม่<br>
  (พ่อราชสีห์มโนชะกล่าวว่า)<br>
  [๑๐] ผู้ที่คบคนชั่ว ย่อมไม่ได้รับความสุขอย่างแท้จริง<br>
  ดูเถิด เจ้ามโนชะนอนตายเพราะคำสั่งสอนของสุนัขจิ้งจอกคิริยะ<br>
  (แม่ราชสีห์มโนชะกล่าวว่า)<br>
  [๑๑] แม่ไม่ยินดีเลย ลูกคบคนชั่ว<br>
  จงดูเถิดเจ้ามโนชะนอนตายจมกองเลือดของตนเอง<br>
  (น้องสาวราชสีห์มโนชะกล่าวว่า)<br>
  [๑๒] บุคคลผู้ไม่กระทำตามถ้อยคำของผู้เกื้อกูลแนะประโยชน์<br>
  ต้องเป็นเช่นนี้ และประสบแต่ความเลว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๕๖ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๑. กุกกุวรรค ๓. สุตนชาดก (๓๙๘)<br>
  (เมียราชสีห์มโนชะกล่าวว่า)<br>
  [๑๓] ผู้ที่เป็นคนชั้นสูงแต่มาคบคนชั้นต่ำ<br>
  ย่อมเป็นคนเลวกว่าคนชั้นต่ำนั้นเสียอีก<br>
  จงดูเถิด พญาเนื้อชั้นสูงมาคบสุนัขจิ้งจอกชั้นต่ำ<br>
  ถูกกำลังลูกศรกำจัดแล้วด้วยประการฉะนี้<br>
  (พระผู้มีพระภาคตรัสว่า)<br>
  [๑๔] คนคบคนเลวก็เลวตาม<br>
  คนคบคนเสมอกันย่อมไม่เสื่อมในกาลไหน ๆ<br>
  การคบคนที่ดีกว่าย่อมเจริญเร็วพลัน<br>
  เพราะเหตุนั้น จงคบคนที่ดีกว่าตนเถิด<br>
  มโนชชาดกที่ ๒ จบ</p>
<p> ๓. สุตนชาดก (๓๙๘)<br>
  ว่าด้วยสุตนโพธิสัตว์<br>
  (พระโพธิสัตว์กล่าวว่า)<br>
  [๑๕] ท่านมฆเทพผู้สถิตอยู่ที่ต้นไทรนี้<br>
  พระราชาทรงส่งภัตตาหารที่ปรุงด้วยเนื้อที่สะอาดมาให้ท่าน<br>
  ท่านจงออกมาบริโภคเถิด<br>
  (ยักษ์กล่าวว่า)<br>
  [๑๖] มาเถิดมาณพ จงวางภักษาหารที่เพียบพร้อมด้วยกับข้าวลง<br>
  มาณพ เจ้าก็จะเป็นภักษาหาร จัดเป็นภักษาหารทั้ง ๒ อย่าง<br>
  (พระโพธิสัตว์กล่าวว่า)<br>
  [๑๗] ยักษ์ ท่านจะละทิ้งประโยชน์อันยิ่งใหญ่เพราะเหตุเพียงเล็กน้อย<br>
  ชนทั้งหลายที่หวาดระแวงความตายจักไม่นำภักษาหารมาให้ท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๕๗ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๑. กุกกุวรรค ๔. มาตุโปสกคิชฌชาดก
    (๓๙๙)<br>
  [๑๘] นี่ยักษ์ ท่านจักได้ภักษาหารที่สะอาด ประณีต<br>
  มีรสอร่อยเป็นประจำทุกวัน<br>
  ก็เมื่อท่านกินเราเสียแล้ว<br>
  คนที่จะนำภักษาหารมาให้ท่านในที่นี้จักหาได้ยากอย่างยิ่ง<br>
  (ยักษ์กล่าวว่า)<br>
  [๑๙] พ่อสุตนะ เนื้อความตามที่ท่านพูด<br>
  เป็นประโยชน์แก่เราทีเดียว<br>
  เราอนุญาตท่าน<br>
  ขอให้ท่านจงกลับไปพบมารดาโดยความสวัสดีเถิด<br>
  [๒๐] พ่อมาณพ ท่านจงนำพระขรรค์ ฉัตร และถาดไปด้วย<br>
  ขอมารดาของท่านจงพบความสวัสดี<br>
  และขอให้ท่านจงพบมารดา<br>
  (พระโพธิสัตว์กล่าวว่า)<br>
  [๒๑] นี่ยักษ์ ขอท่านพร้อมกับหมู่ญาติทั้งหมด<br>
  จงเป็นสุขเช่นกันเถิด เราก็ได้ทรัพย์แล้ว<br>
  และเราก็กระทำตามพระราชโองการแล้ว<br>
  สุตนชาดกที่ ๓ จบ</p>
<p> ๔. มาตุโปสกคิชฌชาดก (๓๙๙)<br>
  ว่าด้วยพญาแร้งโพธิสัตว์เลี้ยงมารดา<br>
  (แร้งรำพึงรำพันว่า)<br>
  [๒๒] พ่อแม่ของเราแก่เฒ่าอาศัยอยู่ที่ซอกเขา<br>
  จักกระทำอย่างไรหนอ<br>
  เราก็ติดบ่วง ตกอยู่ในอำนาจของนายพรานนิลียะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๕๘ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๑. กุกกุวรรค ๔. มาตุโปสกคิชฌชาดก
    (๓๙๙)<br>
  (ลูกนายพรานถามว่า)<br>
  [๒๓] นี่นกแร้ง เจ้ากำลังคร่ำครวญหรือ<br>
  คร่ำครวญไปทำไม เราไม่เคยได้ยิน<br>
  ไม่เคยเห็นนกที่พูดภาษามนุษย์ได้<br>
  (แร้งตอบว่า)<br>
  [๒๔] เราเลี้ยงพ่อแม่ผู้แก่เฒ่าซึ่งอาศัยอยู่ที่ซอกเขา<br>
  ท่านทั้ง ๒ นั้นจักทำอย่างไรหนอ<br>
  เพราะเราตกอยู่ในอำนาจของท่านเสียแล้ว<br>
  (ลูกนายพรานกล่าวว่า)<br>
  [๒๕] ธรรมดานกแร้งย่อมเห็นซากศพได้<br>
  ไกลถึงร้อยโยชน์มิใช่หรือ<br>
  เพราะเหตุไร เจ้าแม้มาใกล้ข่ายและบ่วงแล้วก็ไม่รู้<br>
  (แร้งกล่าวว่า)<br>
  [๒๖] เมื่อใดสัตว์มีความเสื่อมในขณะจะสิ้นชีวิต<br>
  เมื่อนั้นถึงจะมาใกล้ข่ายและบ่วงก็ไม่รู้<br>
  (ลูกนายพรานกล่าวว่า)<br>
  [๒๗] เจ้าจงเลี้ยงพ่อแม่ผู้แก่เฒ่าซึ่งอาศัยอยู่ที่ซอกเขาเถิด<br>
  เราอนุญาต เจ้าจงไปพบพวกญาติโดยความสวัสดีเถิด<br>
  (แร้งกล่าวว่า)<br>
  [๒๘] เมื่อเป็นเช่นนั้น นายพราน<br>
  ขอท่านจงบันเทิงใจพร้อมกับหมู่ญาติทั้งหมดเถิด<br>
  เราจักเลี้ยงพ่อแม่ผู้แก่เฒ่าซึ่งอาศัยอยู่ที่ซอกเขา<br>
  มาตุโปสกคิชฌชาดกที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๕๙ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๑. กุกกุวรรค ๖. ทสัณณกชาดก (๔๐๑)<br>
  ๕. ทัพภปุปผชาดก (๔๐๐)<br>
  ว่าด้วยสุนัขจิ้งจอกชื่อทัพภปุปผะ<br>
  (นากที่เที่ยวไปในน้ำลึกพูดกับนากที่เที่ยวไปตามริมฝั่งว่า)<br>
  [๒๙] เพื่อนผู้เจริญ เพื่อนผู้เที่ยวไปตามริมฝั่ง<br>
  จงวิ่งตามเรามาเถิด เราจับปลาใหญ่ได้แล้ว<br>
  มันพาเราไปอย่างรวดเร็ว<br>
  (นากที่เที่ยวไปตามริมฝั่งพูดว่า)<br>
  [๓๐] เพื่อนผู้เจริญ เพื่อนผู้เที่ยวไปในน้ำลึก<br>
  จงจับมันไว้ให้มั่นคงด้วยกำลัง<br>
  เราจะยกมันขึ้นมาเหมือนนกครุฑโฉบงูขึ้น<br>
  (นากทั้ง ๒ พูดกับสุนัขจิ้งจอกว่า)<br>
  [๓๑] พวกเราเกิดวิวาทกันขึ้น พ่อทัพภปุปผะจงฟังเรา<br>
  เพื่อนจงระงับความทะเลาะกัน ขอความวิวาทจงสงบไป<br>
  (สุนัขจิ้งจอกกล่าวว่า)<br>
  [๓๒] เมื่อก่อนเราเป็นผู้ตั้งอยู่ในธรรม พิจารณาคดีมาแล้วมากมาย<br>
  เพื่อน เราจะระงับความทะเลาะกัน ความวิวาทจงสงบไป<br>
  [๓๓] นากตัวที่เที่ยวไปตามริมฝั่งจงเอาหางไป<br>
  ตัวที่เที่ยวไปในน้ำลึกจงเอาหัวไป<br>
  ส่วนท่อนกลางนี้ตกเป็นของเราผู้ตั้งอยู่ในธรรม<br>
  (นากทั้ง ๒ พูดกันว่า)<br>
  [๓๔] ถ้าเราไม่ทะเลาะกัน จักมีอาหารไปนานวัน<br>
  สุนัขจิ้งจอกคาบเอาปลาตะเพียนที่ไม่ใช่ท่อนหัวท่อนหางไปเสียแล้ว<br>
  (เมียสุนัขจิ้งจอกถามว่า)<br>
  [๓๕] วันนี้เรายินดีเพราะเห็นผัวมีหน้าเบิกบาน<br>
  เหมือนขัตติยราชทรงยินดีเพราะได้ราชสมบัติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๖๐ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๑. กุกกุวรรค ๖. ทสัณณกชาดก (๔๐๑)<br>
  [๓๖] ทำไมหนอ ท่านเกิดอยู่บนบกจึงจับปลาในน้ำได้<br>
  นี่ท่านผู้ร่วมชีวิต ฉันถามแล้วโปรดบอก ท่านได้มาอย่างไร<br>
  (สุนัขจิ้งจอกตอบว่า)<br>
  [๓๗] เพราะการทะเลาะกัน สัตว์จึงผ่ายผอม ทรัพย์จึงสิ้นไป<br>
  พวกนากเสื่อมเพราะการทะเลาะกัน<br>
  แม่มายาวี เธอจงกินปลาตะเพียนเถิด<br>
  [๓๘] ในหมู่มนุษย์ก็เช่นเดียวกัน เกิดการทะเลาะในที่ใด<br>
  ก็จะพากันไปหาผู้ตั้งอยู่ในธรรมในที่นั้น<br>
  ผู้วินิจฉัยคดีนั้นเป็นผู้ตัดสินให้พวกเขา<br>
  ในการทะเลาะนั้นก็จะพากันหมดสิ้นทรัพย์ไป<br>
  พระคลังหลวงก็จะเพิ่มพูน<br>
  ทัพภปุปผชาดกที่ ๕ จบ</p>
<p> ๖. ทสัณณกชาดก (๔๐๑)<br>
  ว่าด้วยดาบแคว้นทสัณณกะ<br>
  (พระราชาตรัสถามอายุรบัณฑิตว่า)<br>
  [๓๙] ดาบแคว้นทสัณณกะคมกริบดื่มเลือดของคนที่ถูกต้อง<br>
  ชายผู้นี้กลืนเข้าไปได้ท่ามกลางชุมชน<br>
  เหตุอื่นใดที่ทำได้ยากกว่านั้นมีอยู่หรือ<br>
  เราถามแล้ว จงบอกเหตุนั้น<br>
  (อายุรบัณฑิตทูลตอบว่า)<br>
  [๔๐] ชายผู้นี้กลืนดาบคมกริบที่ดื่มเลือดของคนที่ถูกต้องเข้าไปได้<br>
  เพราะความโลภ แต่ผู้ใดพูดว่าจะให้<br>
  คำพูดของเขาทำได้ยากกว่าการกลืนดาบนั้น<br>
  เหตุอย่างอื่นทั้งหมดทำได้ง่าย<br>
  ขอเดชะพระเจ้ามัททวะผู้สมมติเทพ<br>
  ขอพระองค์ทรงทราบอย่างนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๖๑ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๑. กุกกุวรรค ๗. เสนกชาดก (๔๐๒)<br>
  (พระราชาตรัสถามปุกกุสบัณฑิตว่า)<br>
  [๔๑] อายุรบัณฑิตผู้ฉลาดในธรรมได้แก้เนื้อความแห่งปัญหาแล้ว<br>
  บัดนี้เราจะถามท่านปุกกุสบัณฑิตบ้าง<br>
  เหตุอื่นใดที่ทำได้ยากกว่านั้นมีอยู่หรือ<br>
  เราถามแล้ว ท่านจงบอกเหตุนั้น<br>
  (ปุกกุสบัณฑิตทูลตอบว่า)<br>
  [๔๒] วาจาที่เปล่งออกมาคนอาศัยไม่ได้ ไม่มีผล<br>
  แต่ผู้ใดให้แล้วไม่ติดใจ การกระทำของผู้นั้นทำได้ยากกว่านั้น<br>
  เหตุอื่นทั้งหมดทำได้ง่าย ขอเดชะพระเจ้ามัททวะผู้สมมติเทพ<br>
  ขอพระองค์ทรงทราบอย่างนี้<br>
  (พระราชาตรัสถามเสนกบัณฑิตว่า)<br>
  [๔๓] ปุกกุสบัณฑิตผู้ฉลาดในธรรมได้แก้เนื้อความแห่งปัญหาแล้ว<br>
  บัดนี้เราจะถามท่านเสนกบัณฑิตบ้าง<br>
  เหตุอื่นใดที่ทำได้ยากกว่านั้นมีอยู่หรือ<br>
  เราถามแล้ว ท่านจงบอกเหตุนั้น<br>
  (เสนกบัณฑิตทูลตอบว่า)<br>
  [๔๔] ทานจะน้อยหรือมากก็ตาม คนก็ควรจะให้<br>
  แต่ว่าผู้ใดเมื่อให้แล้ว ภายหลังไม่เดือดร้อน<br>
  การให้ของผู้นั้นทำได้ยากกว่า<br>
  เหตุอื่นทั้งหมดทำได้ง่าย ขอเดชะพระเจ้ามัททวะผู้สมมติเทพ<br>
  ขอพระองค์ทรงทราบอย่างนี้<br>
  (พระราชาตรัสสดุดีพระโพธิสัตว์ว่า)<br>
  [๔๕] ตามที่เสนกบัณฑิตกล่าวมาย่อมครอบคลุมปัญหาทุกข้อ<br>
  อายุรบัณฑิตและปุกกุสบัณฑิตได้กล่าวแก้แล้ว<br>
  ทสัณณกชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๖๒ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๑. กุกกุวรรค ๗. เสนกชาดก (๔๐๒)<br>
  ๗. เสนกชาดก (๔๐๒)<br>
  ว่าด้วยเสนกบัณฑิต<br>
  (เสนกบัณฑิตกล่าวว่า)<br>
  [๔๖] ท่านมีจิตฟุ้งซ่าน มีดวงตาบอบช้ำ<br>
  หยาดน้ำตาก็ไหลออกมาจากนัยน์ตาทั้ง ๒ ของท่าน<br>
  อะไรของท่านหาย หรือท่านต้องการอะไรจึงมาที่นี้<br>
  พ่อพราหมณ์ เชิญพูดมาเถิด<br>
  (พราหมณ์กล่าวว่า)<br>
  [๔๗] วันนี้ เมื่อข้าพเจ้าไปถึงบ้าน ภรรยาต้องตาย<br>
  เมื่อไปไม่ถึงบ้าน ข้าพเจ้าต้องตาย เทวดาบอกไว้<br>
  เพราะทุกข์นี้ ข้าพเจ้าจึงหวาดกลัว<br>
  ท่านเสนกบัณฑิต โปรดบอกเหตุนี้แก่ข้าพเจ้า<br>
  (เสนกบัณฑิตกล่าวว่า)<br>
  [๔๘] ข้าพเจ้าพิจารณาเหตุหลายประการแล้ว<br>
  กล่าวเหตุใดในเหตุนี้ เหตุนั้นแน่นอนจักเป็นเรื่องจริง<br>
  พ่อพราหมณ์ ข้าพเจ้าเข้าใจว่า งูเห่าได้เลื้อยเข้าไป<br>
  ในถุงย่ามข้าวสัตตุของท่าน โดยท่านไม่รู้ตัว<br>
  [๔๙] ท่านจงเอาท่อนไม้เคาะถุงย่ามดูเถิด<br>
  จะเห็นงูมีลิ้นสองแฉก มีน้ำลายฟูมปาก<br>
  ท่านจะตัดความเคลือบแคลงสงสัยเสียได้วันนี้<br>
  ท่านจะได้เห็นงู จงแก้ถุงย่ามเถิด<br>
  (พระศาสดาตรัสว่า)<br>
  [๕๐] พราหมณ์นั้นมีท่าทางสยดสยอง<br>
  ได้แก้ถุงย่ามข้าวสัตตุออกท่ามกลางชุมชน<br>
  ขณะนั้น งูร้ายมีพิษร้ายแรงเลื้อยออกมาแผ่พังพาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๖๓ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๑. กุกกุวรรค ๘. อัฏฐิเสนชาดก
    (๔๐๓)<br>
  (พราหมณ์กล่าวสดุดีพระราชาว่า)<br>
  [๕๑] พระเจ้าชนกทรงได้ลาภดีแล้วที่ได้ทรงพบเสนกะผู้มีปัญญาดี<br>
  พราหมณ์ ท่านเปิดเผยข้อที่ปกปิดได้หนอ<br>
  เห็นทุกสิ่งทุกอย่าง ญาณของท่านมีกำลังยิ่งนัก<br>
  (พราหมณ์ต้องการจะสดุดีเสนกบัณฑิต จึงกล่าวว่า)<br>
  [๕๒] ข้าพเจ้ามีทรัพย์อยู่ ๗๐๐ กหาปณะนี้<br>
  เชิญรับไปทั้งหมดเถิด ข้าพเจ้าให้ท่าน<br>
  เพราะข้าพเจ้าได้ชีวิตในวันนี้ก็เพราะท่าน<br>
  ซ้ำท่านยังได้ทำความสวัสดีแก่ภรรยาของข้าพเจ้าด้วย<br>
  (เสนกบัณฑิตกล่าวว่า)<br>
  [๕๓] บัณฑิตทั้งหลายย่อมไม่รับค่าจ้าง<br>
  เพราะคาถาอันวิจิตรที่กล่าวดีแล้ว พ่อพราหมณ์<br>
  แต่นี้ไป ขอให้คนทั้งหลายจงช่วยกันให้ทรัพย์แก่ท่าน<br>
  ท่านจงนำไปยังที่อยู่ของตนเถิด<br>
  เสนกชาดกที่ ๗ จบ</p>
<p> ๘. อัฏฐิเสนชาดก (๔๐๓)<br>
  ว่าด้วยอัฏฐิเสนฤาษี<br>
  (พระราชาตรัสถามฤๅษีอัฏฐิเสนะว่า)<br>
  [๕๔] พระคุณเจ้าอัฏฐิเสนะ โยมไม่รู้จักวณิพกพวกนี้เลย<br>
  แต่พวกเขาได้พร้อมใจกันมาขอกับโยม<br>
  ทำไมพระคุณเจ้าจึงไม่ขอโยมบ้าง<br>
  (ฤๅษีอัฏฐิเสนะทูลตอบว่า)<br>
  [๕๕] ผู้ขอย่อมไม่เป็นที่รัก ผู้ไม่ให้ของที่ขอก็ไม่เป็นที่รัก<br>
  เพราะเหตุนั้น อาตมภาพจึงไม่ขอมหาบพิตร<br>
  ขอความหมางใจอย่าได้มีแก่อาตมภาพเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๖๔ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๑. กุกกุวรรค ๘. อัฏฐิเสนชาดก
    (๔๐๓)<br>
  (พระราชาตรัสว่า)<br>
  [๕๖] ผู้ใดเลี้ยงชีพอยู่ได้ด้วยการขอ<br>
  ไม่ขอสิ่งที่ควรขอในกาลอันควร<br>
  ผู้นั้นทำลายผู้อื่นเสียจากบุญ<br>
  ทั้งตนเองก็เลี้ยงชีพอยู่ไม่ได้<br>
  [๕๗] ส่วนผู้ใดเลี้ยงชีพอยู่ได้ด้วยการขอ<br>
  ขอสิ่งที่ควรขอในกาลอันควร<br>
  ผู้นั้นทำผู้อื่นให้ได้บุญ<br>
  ทั้งตนเองก็เลี้ยงชีพอยู่ได้<br>
  [๕๘] ผู้มีปัญญาทั้งหลายเห็นยาจกมาแล้วไม่รังเกียจ<br>
  ข้าแต่พระคุณเจ้าผู้ประพฤติพรหมจรรย์<br>
  พระคุณเจ้าเป็นที่รักของโยม<br>
  นิมนต์พระคุณเจ้ากล่าวขอสิ่งที่ต้องการเถิด<br>
  (ฤๅษีอัฏฐิเสนะทูลว่า)<br>
  [๕๙] ผู้มีปัญญาทั้งหลายย่อมไม่ขอเลย<br>
  ส่วนนักปราชญ์ควรจะรู้เอง<br>
  พระอริยะเพียงเจาะจงยืนเท่านั้น<br>
  นี้เป็นการขอของพระอริยะ<br>
  (พระราชาตรัสว่า)<br>
  [๖๐] ท่านพราหมณ์ โยมขอถวายโคแดง ๑,๐๐๐ ตัว<br>
  พร้อมกับโคจ่าฝูงแก่ท่าน<br>
  เพราะพระอริยะได้ฟังคาถา<br>
  อันประกอบด้วยธรรมของพระคุณเจ้าแล้ว<br>
  จะไม่พึงถวายแก่พระอริยะได้อย่างไร<br>
  อัฏฐิเสนชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๖๕ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๑. กุกกุวรรค ๑๐. พกพรหมชาดก
    (๔๐๕)<br>
  ๙. กปิชาดก (๔๐๔)<br>
  ว่าด้วยคุณสมบัติของผู้บริหารหมู่คณะ<br>
  (พระโพธิสัตว์กล่าวให้โอวาทแก่ฝูงลิงว่า)<br>
  [๖๑] บัณฑิตไม่ควรอยู่ในสถานที่ที่คนคู่เวรกันอยู่<br>
  เพราะบุคคลเมื่ออยู่ในระหว่างคนเป็นคู่เวรกัน<br>
  คืนหนึ่งหรือสองคืนก็ตาม ย่อมอยู่เป็นทุกข์<br>
  [๖๒] ลิงตัวหัวหน้ามีจิตเรรวน เพราะทำตามลิงที่มีจิตเรรวน<br>
  มันได้ทำความพินาศให้แก่ฝูง เพราะลิงตัวเดียวเป็นเหตุ<br>
  [๖๓] สัตว์โง่แต่สำคัญตนว่าฉลาด เป็นผู้นำฝูง<br>
  ลุอำนาจใจของตนเอง<br>
  ก็จะต้องนอนตายเหมือนอย่างลิงตัวนี้<br>
  [๖๔] สัตว์โง่แต่มีกำลัง เป็นผู้นำฝูง ไม่ดี<br>
  เพราะไม่เกื้อกูลแก่หมู่ญาติ<br>
  เหมือนนกต่อไม่เกื้อกูลแก่นกทั้งหลาย<br>
  [๖๕] ส่วนสัตว์ฉลาดมีกำลัง เป็นผู้นำฝูง ดี<br>
  เพราะเกื้อกูลแก่หมู่ญาติ<br>
  เหมือนท้าววาสวะเกื้อกูลแก่หมู่เทพชั้นดาวดึงส์<br>
  [๖๖] ส่วนผู้ใดตรวจดูศีล ปัญญา และสุตะในตน<br>
  ผู้นั้นย่อมประพฤติประโยชน์ทั้ง ๒ ฝ่าย<br>
  คือ ทั้งตนและผู้อื่น<br>
  [๖๗] เพราะเหตุนั้น นักปราชญ์พึงตรวจดูตน<br>
  เหมือนตรวจดูศีล ปัญญา และสุตะ<br>
  แล้วบริหารหมู่คณะบ้าง ปฏิบัติอยู่ลำพังผู้เดียวบ้าง<br>
  กปิชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๖๖ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๑. กุกกุวรรค ๑๐. พกพรหมชาดก
    (๔๐๕)<br>
  ๑๐. พกพรหมชาดก (๔๐๕)<br>
  ว่าด้วยพรตและศีลของพกพรหม<br>
  (พกพรหมกราบทูลพระผู้มีพระภาคว่า)<br>
  [๖๘] ข้าแต่พระโคดม พวกข้าพระองค์ทั้ง ๗๒ คน<br>
  ได้กระทำบุญไว้ มีอำนาจ พ้นชาติและชรา<br>
  การถึงความเป็นพรหมนี้เป็นชาติสุดท้าย สำเร็จด้วยพระเวท<br>
  ชนทั้งหลายมิใช่น้อยกล่าวนมัสการพวกข้าพระองค์<br>
  (พระผู้มีพระภาคตรัสว่า)<br>
  [๖๙] ท้าวพกพรหม ท่านสำคัญอายุใดว่ายืนยาว<br>
  ความจริงอายุนั้นน้อย ไม่ยืนยาวเลย<br>
  เราตถาคตทราบอย่างชัดแจ้ง<br>
  ถึงอายุ ๑๐๐,๐๐๐ นิรัพพุทะของท่าน<br>
  (พกพรหมกราบทูลว่า)<br>
  [๗๐] ข้าแต่พระผู้มีพระภาค พระองค์ตรัสว่า<br>
  เราตถาคตเป็นผู้เห็นไม่มีที่สิ้นสุด<br>
  พ้นชาติ ชรา และความโศกเสียได้<br>
  พรตและศีลครั้งก่อนของข้าพระองค์เป็นเช่นไร<br>
  ขอพระองค์จงตรัสบอกพรตและศีล<br>
  ที่ข้าพระองค์ควรจะรู้แก่ข้าพระองค์<br>
  (พระผู้มีพระภาคตรัสว่า)<br>
  [๗๑] ท่านได้ช่วยให้มนุษย์เป็นจำนวนมากที่มีความกระหาย<br>
  ถูกความร้อนแผดเผาให้ได้ดื่มน้ำ<br>
  นั่นเป็นพรตและศีลครั้งก่อนของท่าน<br>
  เราตถาคตระลึกได้เหมือนหลับแล้วตื่นขึ้นมา๑<br><br>เชิงอรรถ :<br>
  ๑ เหมือนหลับแล้วตื่นขึ้นมา หมายถึงจำความฝันได้ (ขุ.ชา.อ. ๕/๗๑/๑๕๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๖๗ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๑. คันธารชาดก
    (๔๐๖)<br>
  [๗๒] การที่ท่านได้ปล่อยหมู่ชนซึ่งถูกจับที่ฝั่งแม่น้ำเอณินำไปเป็นเชลย<br>
  นั่นเป็นพรตและศีลครั้งก่อนของท่าน<br>
  เราตถาคตระลึกได้เหมือนหลับแล้วตื่นขึ้นมา<br>
  [๗๓] ท่านใช้กำลังเข้าข่ม ได้ปลดปล่อยเรือที่พญานาคดุร้าย<br>
  ยึดไว้ที่กระแสแม่น้ำคงคาเพราะต้องการจะทำลายมนุษย์<br>
  นั่นเป็นพรตและศีลครั้งก่อนของท่าน<br>
  เราตถาคตระลึกได้เหมือนหลับแล้วตื่นขึ้นมา<br>
  [๗๔] อนึ่ง เราตถาคตได้เคยเป็นศิษย์ของท่านชื่อว่ากัปปะ<br>
  สำคัญท่านว่ามีปัญญา ประกอบด้วยวัตรปฏิบัติ<br>
  นั่นเป็นพรตและศีลครั้งก่อนของท่าน<br>
  เราตถาคตระลึกได้เหมือนหลับแล้วตื่นขึ้นมา<br>
  (พกพรหมกล่าวสดุดีพระผู้มีพระภาคว่า)<br>
  [๗๕] อายุของข้าพระองค์นี่ พระองค์ทรงทราบชัดแน่นอน<br>
  ทั้งอย่างอื่นก็ยังทรงทราบด้วย<br>
  เพราะพระองค์ทรงเป็นพุทธะอย่างแท้จริง<br>
  เพราะพระองค์ทรงเป็นพุทธะนั่นแหละจึงทรงมีอานุภาพ<br>
  รุ่งเรืองอย่างนี้ ทรงทำพรหมโลกให้สว่างไสวอยู่<br>
  พกพรหมชาดกที่ ๑๐ จบ<br>
  กุกกุวรรคที่ ๑ จบ</p>
<p> รวมชาดกที่มีในวรรคนี้<br>
  <br>
   ๑. กุกกุชาดก   ๒. มโนชชาดก<br>
   ๓. สุตนชาดก   ๔. มาตุโปสกคิชฌชาดก<br>
   ๕. ทัพภปุปผชาดก   ๖. ทสัณณกชาดก<br>
   ๗. เสนกชาดก   ๘. อัฏฐิเสนชาดก<br>
   ๙. กปิชาดก  ๑๐. พกพรหมชาดก<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๖๘ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๑. คันธารชาดก
    (๔๐๖)<br>
  ๒. คันธารวรรค<br>
  หมวดว่าด้วยคันธารดาบส<br>
  ๑. คันธารชาดก (๔๐๖)<br>
  ว่าด้วยคันธารดาบสโพธิสัตว์<br>
  (พระโพธิสัตว์ต่อว่าวิเทหดาบสว่า)<br>
  [๗๖] ท่านละทิ้งหมู่บ้านจำนวนถึง ๑๖,๐๐๐ หมู่บ้าน<br>
  และเรือนคลังที่บริบูรณ์ด้วยทรัพย์สมบัติ<br>
  บัดนี้ ยังทำการสะสมอยู่อีก<br>
  (วิเทหดาบสแย้งว่า)<br>
  [๗๗] ท่านละแคว้นคันธาระซึ่งมีทรัพย์และน้ำดื่มสมบูรณ์<br>
  เลิกจากการสั่งสอน<br>
  ทำไม เดี๋ยวนี้จึงยังสั่งสอนอยู่ในที่นี้อีกเล่า<br>
  (พระโพธิสัตว์กล่าวว่า)<br>
  [๗๘] ท่านเวเทหดาบส ข้าพเจ้ากล่าวธรรม๑<br>
  ข้าพเจ้าไม่พอใจอธรรมเลย<br>
  บาปย่อมไม่แปดเปื้อนข้าพเจ้าผู้กล่าวธรรม<br>
  (วิเทหดาบสกล่าวว่า)<br>
  [๗๙] แม้หากวาจาจะมีประโยชน์มาก<br>
  แต่ผู้อื่นได้รับความขัดเคืองใจ<br>
  เพราะเหตุอย่างใดอย่างหนึ่ง<br>
  วาจานั้นบัณฑิตก็ไม่ควรจะกล่าว<br><br>เชิงอรรถ :<br>
  ๑ กล่าวธรรม ในที่นี้หมายถึงกล่าวความเป็นจริง (ขุ.ชา.อ. ๕/๗๘/๑๖๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๖๙ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๓. กุมภการชาดก
    (๔๐๘)<br>
  (พระโพธิสัตว์กล่าวว่า)<br>
  [๘๐] บุคคลเมื่อถูกตักเตือนจะโกรธหรือไม่โกรธก็ตาม<br>
  หรือจะโปรยความโกรธเช่นกับโปรยแกลบทิ้งก็ตาม<br>
  แต่บาปก็ไม่แปดเปื้อนข้าพเจ้าผู้กล่าวธรรม<br>
  (พระผู้มีพระภาคตรัสว่า)<br>
  [๘๑] หากชนจำนวนมากไม่มีความรู้เป็นของตน<br>
  หรือไม่ได้ศึกษาวินัยอย่างดี<br>
  ก็จะพึงเที่ยวไปเหมือนกระบือบอดเที่ยวไปในป่า<br>
  [๘๒] ก็แหละเพราะบุคคลบางพวกในโลกนี้<br>
  ได้ศึกษาดีแล้วในสำนักของอาจารย์<br>
  ฉะนั้น จึงเป็นผู้มีวินัยได้รับการแนะนำแล้ว<br>
  มีจิตตั้งมั่นดีแล้วเที่ยวไป<br>
  คันธารชาดกที่ ๑ จบ</p>
<p> ๒. มหากปิชาดก (๔๐๗)<br>
  ว่าด้วยพญาลิงโพธิสัตว์<br>
  (พระราชาตรัสถามพญาลิงว่า)<br>
  [๘๓] พญาลิง เจ้าทอดตัวเป็นสะพาน<br>
  ให้ลิงเหล่านี้ข้ามไปโดยสวัสดี<br>
  เจ้าเป็นอะไรกับลิงเหล่านั้น<br>
  ลิงเหล่านั้นเป็นอะไรกับเจ้า<br>
  (พญาลิงกราบทูลว่า)<br>
  [๘๔] ขอเดชะพระองค์ผู้ปราบข้าศึก<br>
  ข้าพระองค์เป็นพญาลิงผู้เป็นใหญ่ปกครองฝูงลิงเหล่านั้น<br>
  ผู้มีทั้งความเศร้าโศกและความกลัวต่อพระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๗๐ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๓. กุมภการชาดก
    (๔๐๘)<br>
  [๘๕] ข้าพระองค์ได้พุ่งตัวซึ่งมีเถาวัลย์ผูกติดที่ ๒ เท้าหลังอย่างมั่นคง<br>
  ไปจากต้นไม้นั้นประมาณชั่วร้อยคันธนูที่ปลดสายแล้ว<br>
  [๘๖] ข้าพระองค์นั้นพุ่งออกไปตามลมเข้าหาต้นมะม่วงนี้<br>
  ดุจเมฆถูกลมพัดขาด เมื่อไปไม่ถึง<br>
  จึงใช้เท้าหน้าทั้ง ๒ จับกิ่งมะม่วงกลางอากาศนั้น<br>
  [๘๗] ข้าพเจ้านั้น ถูกกิ่งไม้และเถาวัลย์ขึงอยู่เหมือนสายพิณ<br>
  พวกลิงใช้เท้าเหยียบข้ามไปโดยสวัสดี<br>
  [๘๘] การผูกด้วยเถาวัลย์นั้นไม่ทำให้ข้าพเจ้าเดือดร้อน<br>
  ถึงตายก็ไม่เดือดร้อน ขอข้าพเจ้าได้นำความสุข<br>
  มาให้แก่ฝูงลิงที่ข้าพเจ้าปกครองอยู่(เท่านั้น)<br>
  [๘๙] ขอเดชะพระราชาผู้ปราบข้าศึก<br>
  นี้เป็นอุปมาสำหรับพระองค์<br>
  ขอพระองค์ทรงสดับข้ออุปมานั้นเถิด<br>
  ก็พระราชามหากษัตริย์ผู้ทรงทราบชัด<br>
  ควรจะแสวงหาความสุขมาให้แก่ชนทั้งปวง<br>
  คือ ทั้งชาวแคว้น พาหนะ พลนิกาย และชาวบ้าน<br>
  มหากปิชาดกที่ ๒ จบ</p>
<p> ๓. กุมภการชาดก (๔๐๘)<br>
  ว่าด้วยนายช่างหม้อ<br>
  (พระปัจเจกพุทธเจ้า ๔ องค์กล่าวกับพระโพธิสัตว์องค์ละคาถาว่า)<br>
  [๙๐] อาตมาได้เห็นต้นมะม่วงกลางป่า เขียวชะอุ่ม<br>
  งอกงาม ผลิดอกออกผลสะพรั่ง<br>
  อาตมาได้เห็นมะม่วงต้นนั้นถูกทำลาย เพราะผลเป็นเหตุ<br>
  ครั้นเห็นเช่นนั้นจึงเที่ยวภิกขาจาร (ออกบวช)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๗๑ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๔. ทัฬหธัมมชาดก
    (๔๐๙)<br>
  [๙๑] กำไลแก้วคู่หนึ่งที่นายช่างผู้ชาญฉลาดเจียรไนแล้ว<br>
  เป็นของเกลี้ยงเกลา ที่สตรีสวมใส่ย่อมไม่เกิดเสียงดัง๑<br>
  แต่เพราะสวมใส่วงที่ ๒ เข้าจึงได้มีเสียงดัง<br>
  อาตมาเห็นเช่นนั้นแล้วจึงเที่ยวภิกขาจาร<br>
  [๙๒] นกจำนวนมากพากันรุมจิกตีนกตัวหนึ่ง<br>
  ซึ่งกำลังคาบชิ้นเนื้อมาอยู่เพราะอาหารเป็นเหตุ<br>
  อาตมาได้เห็นเช่นนั้นแล้วจึงเที่ยวภิกขาจาร<br>
  [๙๓] อาตมาได้เห็นโคผู้มีหนอกกระเพื่อม<br>
  มีสีสันและมีกำลังอยู่ท่ามกลางฝูงโค<br>
  อาตมาได้เห็นมันขวิดโคผู้ตัวหนึ่งเพราะกามเป็นเหตุ<br>
  ครั้นเห็นเช่นนั้นแล้วจึงเที่ยวภิกขาจาร<br>
  (พระโพธิสัตว์กล่าวกับภรรยาว่า)<br>
  [๙๔] พระเจ้ากรัณฑกะ ราชาแห่งแคว้นกาลิงคะ<br>
  พระเจ้านัคคชิ ราชาแห่งแคว้นคันธาระ<br>
  พระเจ้านิมิราช ราชาแห่งแคว้นวิเทหะ<br>
  และพระเจ้าทุมมุขะ ราชาแห่งแคว้นปัญจาละ<br>
  ทรงละทิ้งแคว้นเหล่านั้นแล้ว<br>
  หมดความกังวล ทรงผนวชแล้ว<br>
  [๙๕] แม้พระราชาทุกพระองค์เสมอด้วยเทพเจ้า<br>
  เสด็จมาประชุมกัน ย่อมรุ่งเรืองเหมือนไฟที่ลุกโชน<br>
  นี่น้องหญิงผู้มีโชค ถึงพี่ก็จะเป็นเหมือนพระราชาเหล่านี้<br>
  จักละกามซึ่งมีประการต่าง ๆ แล้วเที่ยวไปผู้เดียว<br><br>เชิงอรรถ :<br>
  ๑ สวมใส่ย่อมไม่เกิดเสียงดัง หมายถึงสวมข้างละวง (ขุ.ชา.อ. ๕/๙๑/๑๗๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๗๒ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๔. ทัฬหธัมมชาดก
    (๔๐๙)<br>
  (ภรรยากล่าวว่า)<br>
  [๙๖] เวลานี้เท่านั้นเหมาะที่จะบวช เวลาอื่นไม่เหมาะ<br>
  ภายหลังคงจะไม่มีผู้ที่จะพร่ำสอนดิฉัน<br>
  ท่านผู้มีโชค ถึงดิฉันก็จักเที่ยวไปผู้เดียว<br>
  เหมือนสกุณีที่รอดพ้นจากมือคน<br>
  (พระโพธิสัตว์กล่าวว่า)<br>
  [๙๗] พวกเด็ก ๆ รู้จักของดิบ ของสุก ของเค็ม และของจืด<br>
  อาตมาเห็นเช่นนั้นแล้วจึงบวช<br>
  น้องหญิงจงเที่ยวภิกขาจารไปเถิด<br>
  อาตมาก็จะเที่ยวภิกขาจารไป<br>
  กุมภการชาดกที่ ๓ จบ</p>
<p> ๔. ทัฬหธัมมชาดก (๔๐๙)<br>
  ว่าด้วยพระเจ้าทัฬหธรรม<br>
  (ช้างกล่าวกับพระโพธิสัตว์ว่า)<br>
  [๙๘] ถึงหากข้าพเจ้าจะขนลูกศรผูกติดที่อก<br>
  ไปเผชิญหน้ากับศัตรูในสนามรบ<br>
  ก็หาได้ทำให้พระเจ้าทัฬหธรรมโปรดปรานไม่<br>
  [๙๙] หน้าที่ทหารอันเกรียงไกรและการรับใช้สื่อสาร<br>
  ที่ข้าพเจ้าได้ปฏิบัติเป็นอย่างดีในสงคราม<br>
  พระราชามิได้ทรงทราบแน่<br>
  [๑๐๐] ข้าพเจ้านั้นคงจะต้องตายอย่างขาดพวกพ้อง<br>
  ไร้ที่พึ่งอาศัยแน่ จะเห็นได้<br>
  ดังที่พระราชทานข้าพเจ้าแก่นายช่างหม้อ<br>
  ให้ทำหน้าที่ขนอุจจาระ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๗๓ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๕. โสมทัตตชาดก
    (๔๑๐)<br>
  (พระโพธิสัตว์กราบทูลพระราชาว่า)<br>
  [๑๐๑] บุคคลบางคนยังหวังประโยชน์อยู่ตราบใด<br>
  ก็ยังคบหากันอยู่ตราบนั้น<br>
  เมื่อไร้ประโยชน์ พวกคนโง่ก็ทอดทิ้งเขาไป<br>
  เหมือนกษัตริย์ทรงทอดทิ้งช้างพังชื่อโอฏฐีพยาธิ<br>
  [๑๐๒] ผู้ใดเขาทำความดี ทำประโยชน์ให้ก่อน ก็ไม่รู้จักคุณ<br>
  ประโยชน์ทั้งหลายที่เขาปรารถนาก็ย่อมฉิบหายไป<br>
  [๑๐๓] ผู้ใดเขาทำความดี ทำประโยชน์ให้ก่อน ก็รู้จักคุณอยู่เสมอ<br>
  ประโยชน์ทั้งหลายที่เขาปรารถนาก็ย่อมเจริญยิ่งขึ้น<br>
  [๑๐๔] เพราะเหตุนั้น ข้าพระพุทธเจ้าขอกราบทูลพระองค์<br>
  ขอพระองค์จงทรงพระเจริญ<br>
  ตลอดทั้งประชาชนที่มาประชุมกัน ณ ที่นี้<br>
  ขอท่านทุกคนจงเป็นผู้กตัญญู<br>
  จงดำรงอยู่ในสวรรค์สิ้นกาลนาน<br>
  ทัฬหธัมมชาดกที่ ๔ จบ</p>
<p> ๕. โสมทัตตชาดก (๔๑๐)<br>
  ว่าด้วยลูกช้างชื่อโสมทัต<br>
  (ดาบสคร่ำครวญหาช้างน้อยว่า)<br>
  [๑๐๕] เมื่อก่อน โสมทัตพ่อช้างน้อยมีอัธยาศัยกว้างขวาง<br>
  มาต้อนรับเราแต่ไกลในป่า<br>
  วันนี้หายไปไหน จึงไม่เห็น<br>
  [๑๐๖] ช้างเชือกที่นอนตายเหมือนยอดเถาย่านทราย<br>
  ที่ถูกเด็ดทิ้งคือเจ้าโสมทัตนี้เอง<br>
  เจ้ากุญชรล้มลงนอนที่พื้นดินตายเสียแล้วหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๗๔ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๕. โสมทัตตชาดก
    (๔๑๐)<br>
  (ท้าวสักกะตรัสกับดาบสว่า)<br>
  [๑๐๗] การที่ท่านบวชเป็นสมณะพ้นจากการครองเรือนไปแล้ว<br>
  ยังมัวเศร้าโศกถึงผู้ที่ล่วงลับไปแล้ว ไม่เป็นการดีเลย<br>
  (ดาบสกล่าวกับท้าวสักกะว่า)<br>
  [๑๐๘] ท้าวสักกะ เพราะการอยู่ร่วมกันแล<br>
  ความรักจึงเกิดในหทัยของมนุษย์หรือของเนื้อ<br>
  อาตมาจึงไม่สามารถที่จะไม่เศร้าโศกถึงลูกเนื้อนั้นได้<br>
  (ท้าวสักกะตรัสว่า)<br>
  [๑๐๙] ชนเหล่าใดร้องไห้ บ่นเพ้อ รำพัน<br>
  ถึงคนที่ตายแล้วและคนที่จะตาย<br>
  สัตบุรุษทั้งหลายกล่าวการร้องไห้ว่าเปล่าประโยชน์<br>
  ท่านฤๅษี เพราะฉะนั้น ท่านอย่าร้องไห้ไปเลย<br>
  [๑๑๐] พราหมณ์ สัตว์ที่ตายละโลกนี้ไปแล้ว<br>
  จะพึงลุกขึ้นได้เพราะการร้องไห้<br>
  เราทุกคนก็คงมาประชุมกันร้องไห้ถึงหมู่ญาติของกันและกัน<br>
  (ดาบสกล่าวสดุดีท้าวสักกะว่า)<br>
  [๑๑๑] พระองค์ช่วยระงับอาตมาผู้เร่าร้อนให้สงบ<br>
  ดับความกระวนกระวายทั้งหมดได้<br>
  เหมือนคนเอาน้ำราดดับไฟที่ติดเปรียง<br>
  [๑๑๒] พระองค์ได้บรรเทาความเศร้าโศกถึงบุตรของอาตมา<br>
  ผู้กำลังเศร้าโศก ชื่อว่าได้ช่วยถอนลูกศรคือความเศร้าโศก<br>
  ซึ่งเสียบหัวใจของอาตมาขึ้นได้แล้วหนอ<br>
  [๑๑๓] ท้าววาสวะ อาตมาซึ่งพระองค์ช่วยถอนลูกศร<br>
  คือความเศร้าโศกขึ้นได้แล้วเป็นผู้ปราศจากความเศร้าโศก<br>
  ไม่มีความขุ่นมัว จึงไม่เศร้าโศก ไม่ร้องไห้<br>
  เพราะได้ฟังคำของพระองค์<br>
  โสมทัตตชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๗๕ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๗. โกฏสิมพลิชาดก
    (๔๑๒)<br>
  ๖. สุสีมชาดก (๔๑๑)<br>
  ว่าด้วยพระเจ้าสุสีมะออกผนวช<br>
  (พระโพธิสัตว์โอวาทตนเองว่า)<br>
  [๑๑๔] เมื่อก่อนผมสีดำได้งอกบริเวณศีรษะ วันนี้ผมเหล่านั้นมีสีขาว<br>
  สุสีมะ เจ้าเห็นแล้วจงประพฤติธรรมเถิด<br>
  เวลานี้เป็นเวลาสมควรที่จะประพฤติพรหมจรรย์<br>
  (พระราชเทวีทูลพระราชาว่า)<br>
  [๑๑๕] ขอเดชะพระองค์ผู้สมมติเทพ<br>
  ผมหงอกของหม่อมฉันมิใช่ของพระองค์<br>
  ผมหงอกงอกบนศีรษะของหม่อมฉัน<br>
  หม่อมฉันได้ทูลคำเท็จเพราะหวังทำประโยชน์แก่ตนเอง<br>
  ขอเดชะพระราชาผู้ประเสริฐ<br>
  ขอพระองค์พระราชทานอภัยแก่หม่อมฉันสักครั้งหนึ่งเถิด<br>
  [๑๑๖] ขอเดชะพระมหาราช พระองค์ยังทรงหนุ่ม น่าทัศนา<br>
  ทรงดำรงอยู่ในปฐมวัย งามประดุจยอดไม้<br>
  ขอพระองค์ทรงครอบครองราชสมบัติ<br>
  และทรงสนพระทัยหม่อมฉัน<br>
  ขอพระองค์อย่าด่วนประพฤติพรหมจรรย์ที่ให้ผลตามกาลเลย<br>
  (พระราชาตรัสกับพระราชเทวีว่า)<br>
  [๑๑๗] เราเห็นสาววัยรุ่น มีผิวพรรณเกลี้ยงเกลา<br>
  ร่างกายงดงาม ทรวดทรงเฉิดฉาย<br>
  เจ้าหล่อนมีกิริยาละมุนละไม ประดุจดังเถาย่านาง<br>
  ประหนึ่งว่าประเล้าประโลมกิเลสกามยามไปใกล้บุรุษเพศ<br>
  [๑๑๘] ต่อมาเราเห็นหญิงนั้นมีอายุถึง ๘๐ ปี หรือ ๙๐ ปีนับแต่เกิด<br>
  ถือไม้เท้าตัวสั่นงันงก มีกายค่อมลงเหมือนกลอนเรือนเที่ยวไปอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๗๖ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๗. โกฏสิมพลิชาดก
    (๔๑๒)<br>
  [๑๑๙] เรานั้น เมื่อพิจารณาใคร่ครวญถึงเหตุอันนั้นแหละ<br>
  จึงนอนอยู่ท่ามกลางที่นอนคนเดียว และพิจารณาเห็นว่า<br>
  ถึงเราก็จะต้องเป็นอย่างนั้น จึงไม่ยินดีในการครองเรือน<br>
  เวลานี้เป็นเวลาสมควรที่จะประพฤติพรหมจรรย์<br>
  [๑๒๐] ความยินดีของผู้ครองเรือนเปรียบเหมือนเชือกที่ผูกยึดเหนี่ยวไว้<br>
  นักปราชญ์ทั้งหลายตัดเชือกนั้นแล้ว<br>
  ไม่มีความอาลัย ละกามสุขไป<br>
  สุสีมชาดกที่ ๖ จบ</p>
<p> ๗. โกฏสิมพลิชาดก (๔๑๒)<br>
  ว่าด้วยเทวดาผู้สถิตอยู่ที่ต้นงิ้วใหญ่<br>
  (พญาครุฑกล่าวกับรุกขเทวดาว่า)<br>
  [๑๒๑] ข้าพเจ้าจับพญานาคตัวยาวตั้ง ๑,๐๐๐ วามาไว้<br>
  พญานาคและข้าพเจ้านั้นมีร่างกายใหญ่โต<br>
  ท่านยังรองรับไว้ได้ ไม่สะทกสะท้าน<br>
  [๑๒๒] โกฏสิมพลิเทพบุตร เพราะเหตุไร<br>
  เมื่อท่านรองรับนางนกน้อยตัวนี้ซึ่งมีเนื้อน้อยกว่าข้าพเจ้า<br>
  จึงมีความกลัวจนตัวสั่น<br>
  (รุกขเทวดากล่าวกับพญาครุฑว่า)<br>
  [๑๒๓] พญาครุฑ ตัวท่านกินเนื้อเป็นอาหาร<br>
  ส่วนนกนี้กินผลไม้เป็นอาหาร<br>
  นกตัวนี้กินเมล็ดไทร เมล็ดดีปลี เมล็ดมะเดื่อ<br>
  และเมล็ดโพธิ์แล้ว จักถ่ายรดลำต้นข้าพเจ้า<br>
  [๑๒๔] ต้นไม้เหล่านั้นจะเจริญงอกงามอยู่ระหว่างกิ่งของข้าพเจ้า<br>
  ต้นไม้เหล่านั้นจะรึงรัดปกคลุมข้าพเจ้า<br>
  จักทำให้ข้าพเจ้าไม่เป็นต้นไม้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๗๗ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๙. ชาครชาดก (๔๑๔)<br>
  [๑๒๕] แม้ต้นไม้เหล่าอื่นมีรากและลำต้นมั่นคง<br>
  ที่ถูกนกตัวนี้นำพืชมาทำลายก็มีอยู่<br>
  [๑๒๖] ต้นไม้ทั้งหลายที่งอกขึ้นมา<br>
  จะเติบโตเกินต้นไม้เจ้าป่าแม้ที่มีลำต้นใหญ่โต<br>
  พญาครุฑ เพราะเหตุนั้น ข้าพเจ้าเมื่อเห็นภัยในอนาคต<br>
  จึงสะทกสะท้าน<br>
  (พญาครุฑกล่าวว่า)<br>
  [๑๒๗] บุคคลพึงระแวงภัยที่ควรระแวง<br>
  พึงป้องกันภัยที่ยังมาไม่ถึง<br>
  เพราะภัยที่ยังมาไม่ถึง<br>
  นักปราชญ์จึงได้พิจารณาเห็นโลกทั้ง ๒<br>
  โกฏสิมพลิชาดกที่ ๗ จบ</p>
<p> ๘. ธูมการิชาดก (๔๑๓)<br>
  ว่าด้วยพราหมณ์ผู้ก่อไฟรมควัน<br>
  (พระศาสดาตรัสขยายอาการถามของพระธนญชัยในอดีตว่า)<br>
  [๑๒๘] พระเจ้ายุธิฏฐิละผู้ใคร่ธรรม ได้ตรัสถามวิธุรบัณฑิตว่า<br>
  พราหมณ์ เจ้าทราบบ้างไหม มีใครคนหนึ่งเศร้าโศกมาก<br>
  (พระโพธิสัตว์กราบทูลพระราชาว่า)<br>
  [๑๒๙] มีพราหมณ์วาเสฏฐโคตร บูชาไฟอยู่ในป่ากับฝูงแพะ<br>
  ไม่เกียจคร้าน ก่อไฟรมควันทั้งกลางวันและกลางคืน<br>
  [๑๓๐] ด้วยกลิ่นควันไฟนั้นของเขา พวกละมั่งถูกยุงรบกวน<br>
  จึงได้เข้าไปอยู่ใกล้พราหมณ์ผู้ก่อไฟรมควันตลอดฤดูฝน<br>
  [๑๓๑] เขาพอใจพวกละมั่ง เลยไม่เอาใจใส่พวกแพะ<br>
  มันจะมาหรือจะไปก็ไม่รับรู้<br>
  แพะเหล่านั้นของเขาจึงพินาศไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๗๘ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๙. ชาครชาดก (๔๑๔)<br>
  [๑๓๒] เมื่อป่าไร้ยุงในฤดูใบไม้ร่วง<br>
  พวกละมั่งก็พากันเข้าไปยังซอกเขาและต้นน้ำลำธาร<br>
  [๑๓๓] พราหมณ์เห็นพวกละมั่งจากไปแล้ว<br>
  และพวกแพะก็ถึงความพินาศ จึงซูบผอม<br>
  มีผิวพรรณหม่นหมองและเป็นโรคผอมเหลือง<br>
  [๑๓๔] ด้วยประการเช่นนี้ ผู้ใดไม่สนใจคนเก่าของตน<br>
  รักแต่คนมาใหม่ ผู้นั้นก็จะโดดเดี่ยว<br>
  เศร้าโศกมากเหมือนดังพราหมณ์ผู้ก่อไฟรมควัน<br>
  ธูมการิชาดกที่ ๘ จบ</p>
<p> ๙. ชาครชาดก (๔๑๔)<br>
  ว่าด้วยผู้หลับและตื่น<br>
  (รุกขเทวดาถามพระโพธิสัตว์ว่า)<br>
  [๑๓๕] ในโลกนี้ เมื่อเขาตื่น ใครหลับ เมื่อเขาหลับ ใครตื่น<br>
  ใครจะเข้าใจปัญหานี้ของเราหนอ<br>
  ใครจะตอบปัญหานี้แก่เราได้<br>
  (พระโพธิสัตว์ตอบว่า)<br>
  [๑๓๖] เมื่อพวกเขาตื่นอยู่ ข้าพเจ้าหลับ<br>
  เมื่อพวกเขาหลับ ข้าพเจ้าตื่นอยู่<br>
  ข้าพเจ้าเข้าใจปัญหานี้ ข้าพเจ้าขอตอบท่าน<br>
  (รุกขเทวดาถามว่า)<br>
  [๑๓๗] เมื่อพวกเขาตื่น ท่านหลับอย่างไร<br>
  เมื่อพวกเขาหลับ ท่านตื่นอย่างไร<br>
  ท่านเข้าใจปัญหานี้อย่างไร<br>
  ท่านตอบข้าพเจ้าได้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๗๙ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๑๐. กุมมาสปิณฑิชาดก
    (๔๑๕)<br>
  (พระโพธิสัตว์ตอบว่า)<br>
  [๑๓๘] คนเหล่าใดไม่รู้จักธรรมว่า<br>
  นี้เป็นสัญญมะ และว่านี้เป็นทมะ<br>
  เมื่อคนเหล่านั้นหลับอยู่ ข้าพเจ้าก็ตื่นอยู่น่ะซิเทวดา<br>
  [๑๓๙] ชนเหล่าใดคลายราคะ โทสะ และอวิชชาได้แล้ว<br>
  เมื่อชนเหล่านั้นตื่นอยู่ ข้าพเจ้าก็หลับนะซิเทวดา<br>
  [๑๔๐] เมื่อท่านเหล่านั้นตื่นอยู่อย่างนี้ ข้าพเจ้าก็หลับ<br>
  เมื่อท่านเหล่านั้นหลับแล้วอย่างนี้ ข้าพเจ้าก็ตื่น<br>
  ข้าพเจ้าเข้าใจปัญหานี้อย่างนี้ จึงตอบท่านอย่างนี้<br>
  (รุกขเทวดากล่าวสดุดีพระโพธิสัตว์ว่า)<br>
  [๑๔๑] ถูกแล้ว เมื่อเขาตื่นท่านหลับ เมื่อเขาหลับท่านตื่น<br>
  ท่านเข้าใจปัญหานี้ถูกต้องแล้ว จึงตอบเราได้ถูกต้อง<br>
  ชาครชาดกที่ ๙ จบ</p>
<p> ๑๐. กุมมาสปิณฑิชาดก (๔๑๕)<br>
  ว่าด้วยอานิสงส์ถวายขนมกุมมาส<br>
  (พระราชาทรงอุทานบทเพลงท่ามกลางพสกนิกรว่า)<br>
  [๑๔๒] ได้ยินว่า การบำรุงพระพุทธเจ้าทั้งหลาย<br>
  ผู้เห็นธรรมอันไม่ต่ำทราม<br>
  มีผลานิสงส์ไม่น้อยเลย<br>
  เชิญดูผลานิสงส์แห่งก้อนขนมกุมมาสทั้งแห้งทั้งจืด<br>
  [๑๔๓] ดูเถิด ช้าง โค ม้า จำนวนมากเหล่านี้<br>
  รวมทั้งทรัพย์ ธัญชาติ ผืนปฐพีทั้งสิ้น<br>
  ทั้งเหล่านารีผู้มีรูปงามเทียบด้วยนางอัปสรเหล่านี้<br>
  เป็นผลานิสงส์ของก้อนขนมกุมมาส<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๘๐ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๑๐. กุมมาสปิณฑิชาดก
    (๔๑๕)<br>
  (พระราชเทวีกราบทูลพระราชาว่า)<br>
  [๑๔๔] ขอเดชะพระองค์ผู้องอาจประดุจพญากุญชร<br>
  ผู้เป็นใหญ่ในกุศลธรรม<br>
  พระองค์ตรัสพระคาถาอยู่เนือง ๆ<br>
  ขอเดชะพระองค์ผู้ผดุงแคว้นให้เจริญ<br>
  หม่อมฉันขอทูลถามพระองค์<br>
  ขอพระองค์ผู้มีพระหทัยเบิกบานอย่างยิ่งตรัสบอกเถิด<br>
  (พระราชาตรัสกับพระราชเทวีว่า)<br>
  [๑๔๕] เราได้เกิดในตระกูลหนึ่งในเมืองนี้เอง<br>
  เป็นคนรับจ้าง ทำงานให้คนอื่น เป็นผู้สำรวมศีล<br>
  [๑๔๖] เราออกไปทำงานได้เห็นสมณะ ๔ รูป<br>
  สมบูรณ์ด้วยอาจาระและศีล เยือกเย็น ไม่มีอาสวะ<br>
  [๑๔๗] เรายังจิตให้เลื่อมใสในสมณะเหล่านั้น<br>
  นิมนต์ให้นั่งบนเครื่องลาดที่ทำด้วยใบไม้ เลื่อมใสแล้ว<br>
  ได้ถวายขนมกุมมาสแด่พุทธเจ้าทั้งหลายด้วยมือทั้ง ๒ ของตน<br>
  [๑๔๘] กุศลกรรมนั้นได้มีผลแก่เราเช่นนี้<br>
  เราได้เสวยราชสมบัตินี้<br>
  คือแผ่นดินที่ประเสริฐมั่งคั่งสมบูรณ์<br>
  (พระราชเทวีตรัสสดุดีพระราชาว่า)<br>
  [๑๔๙] พระองค์เมื่อพระราชทานให้ ก็จงเสวยเถิด<br>
  อย่าได้ทรงประมาท<br>
  ขอเดชะพระองค์ผู้เป็นใหญ่ในกุศลธรรม<br>
  ขอพระองค์ทรงประกาศธรรมจักรให้เป็นไป<br>
  ขอเดชะพระราชาผู้เป็นใหญ่ในกุศลธรรม<br>
  ขอพระองค์อย่าประพฤติอธรรม จงทรงรักษาธรรมเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๘๑ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๑๑. ปรันตปชาดก
    (๔๑๖)<br>
  (พระราชาตรัสกับพระราชเทวีว่า)<br>
  [๑๕๐] พระธิดาของพระเจ้าโกศลผู้งดงาม<br>
  เรานั้นได้ประพฤติตามทางที่พระอริยะ<br>
  ได้ประพฤติมาแล้วนั้นอย่างสม่ำเสมอ<br>
  เพราะพระอรหันต์ทั้งหลายเป็นที่ชอบใจของเรา<br>
  เราต้องการพบท่าน<br>
  [๑๕๑] นี่พระราชธิดาผู้แสนดีของพระเจ้าโกศล<br>
  พระนางงดงามท่ามกลางหมู่นารี เหมือนเทพอัปสร<br>
  พระนางได้กระทำกรรมดีอะไรไว้<br>
  เพราะเหตุไรเล่า พระนางจึงมีพระฉวีวรรณงดงามยิ่งนัก<br>
  (พระราชเทวีทูลว่า)<br>
  [๑๕๒] ขอเดชะจอมกษัตริย์ หม่อมฉันได้เกิดเป็นทาสี<br>
  รับใช้ผู้อื่นแห่งตระกูลเศรษฐีอัมพัฏฐโคตร<br>
  สำรวมแล้ว เลี้ยงชีพโดยชอบธรรม มีศีล ไม่เหลียวดูความชั่ว<br>
  [๑๕๓] ในกาลครั้งนั้น หม่อมฉันได้ถวายข้าว<br>
  ที่คดมาเพื่อตนแก่ภิกษุผู้เที่ยวบิณฑบาต<br>
  หม่อมฉันเองปลื้มใจ ดีใจ<br>
  กรรมของหม่อมฉันนั้นมีผลเช่นนี้<br>
  กุมมาสปิณฑิชาดกที่ ๑๐ จบ</p>
<p> ๑๑. ปรันตปชาดก (๔๑๖)<br>
  ว่าด้วยปรันตปะมหาดเล็ก<br>
  (มหาดเล็กชื่อปรันตปะกราบทูลพระราชเทวีว่า)<br>
  [๑๕๔] บาปคงจะมาถึงข้าพระองค์ ภัยคงจะมาถึงข้าพระองค์<br>
  เพราะในคราวนั้น คนหรือสัตว์ได้ทำกิ่งไม้ให้ไหว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๘๒ }</span></p><hr><p>
  พระสุตตันตปิฎก ขุททกนิกาย ชาดก [๗. สัตตกนิบาต] ๒. คันธารวรรค ๑๑. ปรันตปชาดก
    (๔๑๖)<br>
  (ปุโรหิตคิดถึงภรรยา จึงบ่นเพ้อว่า)<br>
  [๑๕๕] ความกระสันของข้าพเจ้ากับหญิงผู้หวาดกลัวซึ่งอยู่ไม่ไกล<br>
  จักทำให้ข้าพเจ้าผอมเหลืองแน่<br>
  เหมือนกิ่งไม้ทำให้เจ้าปรันตปะผอมเหลือง<br>
  [๑๕๖] แม่กานดาผู้มีความงามหาที่ติมิได้<br>
  อยู่ในบ้านก็ยังจักทำให้ข้าพเจ้าเศร้าโศก<br>
  จักกระทำให้ข้าพเจ้าผอมเหลือง<br>
  เหมือนกิ่งไม้ทำให้เจ้าปรันตปะผอมเหลือง<br>
  [๑๕๗] หางตาที่หยาดเยิ้มซึ่งเจ้าหล่อนชำเลืองมา<br>
  การยิ้มและการเจรจา<br>
  จักกระทำให้ข้าพเจ้าผอมเหลือง<br>
  เหมือนกิ่งไม้ทำให้เจ้าปรันตปะผอมเหลือง<br>
  (ปรันตปะกล่าวกับพระกุมารว่า)<br>
  [๑๕๘] เสียงนั้นได้มาแน่แล้ว<br>
  เสียงนั้นได้บอกแก่ท่านแน่แล้ว<br>
  ผู้ที่สั่นกิ่งไม้นั้นได้บอกเหตุนั้นแน่<br>
  [๑๕๙] สิ่งที่เราผู้เป็นคนโง่คิดแล้วว่า<br>
  ก็ในคราวนั้น คนหรือสัตว์ได้ทำกิ่งไม้ให้ไหว<br>
  สิ่งนี้แลได้มาถึงแล้ว<br>
  (พระกุมารตรัสว่า)<br>
  [๑๖๐] เจ้าได้สำนึกแล้วซิว่า ตามที่เจ้าได้ฆ่าพ่อของเรา<br>
  เอากิ่งไม้ปิดไว้คอยระแวงอยู่ว่า ภัยจักมาถึงตัวเรา<br>
  ปรันตปชาดกที่ ๑๑ จบ<br>
  คันธารวรรคที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๘๓ }</span></p><hr><p>
  พระสุตตันตปิฎก ขุททกนิกาย ชาดก<br>
  รวมชาดกที่มีในวรรคนี้ คือ<br>
  <br>
   ๑. คันธารชาดก   ๒. มหากปิชาดก<br>
   ๓. กุมภการชาดก   ๔. ทัฬหธัมมชาดก<br>
   ๕. โสมทัตตชาดก   ๖. สุสีมชาดก<br>
   ๗. โกฏสิมพลิชาดก   ๘. ธูมการิชาดก<br>
   ๙. ชาครชาดก  ๑๐. กุมมาสปิณฑิชาดก<br>
   ๑๑. ปรันตปชาดก <br>
  <br>
  รวมวรรคที่มีในนิบาตนี้ คือ<br>
  <br>
   ๑. กุกกุวรรค   ๒. คันธารวรรค <br>
  <br>
  สัตตกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๘๔ }</span><br>
</p>
<hr>
<p> ๘. อัฏฐกนิบาต<br>
  กัจจานิวรรค<br>
  หมวดว่าด้วยนางกัจจานี<br>
  ๑. กัจจานิชาดก (๔๑๗)<br>
  ว่าด้วยนางกัจจานี<br>
  (ท้าวสักกะตรัสถามนางกัจจานีว่า)<br>
  [๑] แม่กัจจานี เจ้านุ่งห่มผ้าขาวสะอาด มีผมเปียกชุ่ม<br>
  ยกหม้อขึ้นตั้งบนเตา ซาวข้าวสารและงาป่น<br>
  ข้าวสุกคลุกงาจักมีไว้เพื่อเหตุอะไร<br>
  (นางกัจจานีตอบว่า)<br>
  [๒] พราหมณ์ ข้าวสุกคลุกงาที่สุกดีแล้ว<br>
  จักมีไว้เพื่อเป็นอาหารสำหรับตนเองหามิได้เลย<br>
  ธรรมะได้ตายแล้ว<br>
  วันนี้ ข้าพเจ้าจักทำบุญอุทิศให้ธรรมะกลางป่าช้า<br>
  (ท้าวสักกะตรัสว่า)<br>
  [๓] แม่กัจจานี เจ้าจงใคร่ครวญแล้วจึงทำ<br>
  ใครหนอบอกเจ้าว่า ธรรมะได้ตายแล้ว<br>
  ท้าวสหัสสนัยน์ผู้มีอานุภาพล้นบอกไว้ว่า<br>
  ธรรมะอันประเสริฐย่อมไม่ตายในกาลไหน ๆ<br>
  (นางกัจจานีกล่าวว่า)<br>
  [๔] พราหมณ์ ข้าพเจ้ามั่นใจในข้อนี้ว่า<br>
  ธรรมะได้ตายแล้ว ข้าพเจ้าไม่มีความสงสัย<br>
  เพราะเดี๋ยวนี้ คนชั่วกลับเป็นอยู่สบาย<br>
  [๕] เหมือนอย่างลูกสะใภ้ของข้าพเจ้าเป็นหมัน<br>
  หล่อนทุบตี ขับไล่ข้าพเจ้าแล้วคลอดบุตร<br>
  เดี๋ยวนี้หล่อนเป็นใหญ่ในตระกูลทั้งหมด<br>
  ส่วนข้าพเจ้ากลับถูกทอดทิ้งอยู่อย่างเดียวดาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๘๕ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๒. อัฏฐสัททชาดก
    (๔๑๘)<br>
  (ท้าวสักกะตรัสว่า)<br>
  [๖] เรายังมีชีวิตอยู่ ยังไม่ตาย<br>
  เรามาที่นี้เพื่อประโยชน์แก่เจ้าโดยเฉพาะ<br>
  ลูกสะใภ้คนใดทุบตีขับไล่เจ้าแล้วคลอดบุตร<br>
  เราจะทำหล่อนพร้อมกับบุตรให้เป็นเถ้าธุลีทีเดียว<br>
  (นางกัจจานีกล่าวว่า)<br>
  [๗] ข้าแต่เทวราช หากพระองค์ทรงพอพระทัยเสด็จมาที่นี้<br>
  เพื่อประโยชน์แก่หม่อมฉันโดยเฉพาะอย่างนี้<br>
  ขอหม่อมฉัน ลูกชาย ลูกสะใภ้ และหลาน<br>
  จงอยู่ร่วมเรือนกันด้วยความบันเทิงใจเถิด<br>
  (ท้าวสักกะตรัสว่า)<br>
  [๘] แม่กาติยานี หากเจ้าพอใจเช่นนั้น<br>
  แม้จะถูกทุบตีขับไล่ก็อย่าละธรรม<br>
  ขอให้เจ้า ลูกชาย ลูกสะใภ้ และหลาน<br>
  จงอยู่ร่วมเรือนกันด้วยความบันเทิงใจเถิด<br>
  [๙] นางกาติยานีนั้นกับลูกสะใภ้ได้มีใจบันเทิงอยู่ร่วมกัน<br>
  ลูกชายและหลานก็ได้ช่วยกันปฏิบัติบำรุง<br>
  เพราะท้าวสักกะผู้เป็นจอมเทพได้ทรงอนุเคราะห์<br>
  กัจจานิชาดกที่ ๑ จบ</p>
<p> ๒. อัฏฐสัททชาดก (๔๑๘)<br>
  ว่าด้วยเสียงของบุคคลทั้ง ๘<br>
  (พระดาบสกราบทูลชี้แจงเสียงทั้ง ๘ คือเสียงนกยางว่า)<br>
  [๑๐] สระนี้ เมื่อก่อนลุ่มลึก มีปลามาก มีน้ำมาก<br>
  เป็นที่อยู่อาศัยของพญานกยาง ซึ่งเป็นที่อยู่แห่งบิดาของเรา<br>
  ทุกวันนี้ พวกเรามีชีวิตอยู่ได้ด้วยกบ จึงละทิ้งน้ำไปไม่ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๘๖ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๒. อัฏฐสัททชาดก
    (๔๑๘)<br>
  (เสียงกาว่า)<br>
  [๑๑] ใครหนอจะทำลายนัยน์ตาดวงที่ ๒<br>
  ของควาญช้างชื่อพันธุระผู้ไม่มีศีล<br>
  ใครหนอจักช่วยลูก ๆ ของเรา รังของเรา และตัวเราให้ปลอดภัย<br>
  (เสียงแมลงภู่ว่า)<br>
  [๑๒] กระพี้เท่าที่มีอยู่ถูกเจาะไปหมด<br>
  ขอถวายพระพรมหาบพิตร แมลงภู่หมดอาหารไม่ยินดีในแก่น<br>
  (เสียงนกดุเหว่า)<br>
  [๑๓] เรานั้นคงจักพ้นจากพระราชนิเวศน์ไปจากที่นี้แล้ว<br>
  ทำตนให้ยินดี อาศัยอยู่ตามต้นไม้กิ่งไม้แน่นอน<br>
  (เสียงเนื้อว่า)<br>
  [๑๔] เรานั้นคงจักพ้นจากพระราชนิเวศน์ไปจากที่นี้แล้ว<br>
  เดินนำหน้าฝูง ดื่มน้ำที่ดีเลิศแน่นอน<br>
  (เสียงลิงว่า)<br>
  [๑๕] นายพรานชื่อภรตะชาวแคว้นพาหิกะได้นำเรา<br>
  ผู้มัวเมาด้วยกาม กำหนัดหมกมุ่นอยู่ในกามนั้นมา<br>
  ขอความเจริญจงมีแก่ท่าน<br>
  (เสียงกินนรว่า)<br>
  [๑๖] นางกินนรีได้กล่าวกับเราที่ยอดเขาแหลมในเวลามืดมิด<br>
  ด้วยถ้อยคำอันอ่อนหวานว่า โปรดระวังเท้า<br>
  อย่าเหยียบพลาดไปถูกแง่หิน<br>
  (เสียงพระปัจเจกพุทธเจ้าว่า)<br>
  [๑๗] เราได้เห็นพระนิพพานอันเป็นที่สิ้นชาติ<br>
  จักไม่กลับมานอนในครรภ์อีกอย่างไม่ต้องสงสัย<br>
  ชาตินี้เป็นชาติสุดท้าย การนอนในครรภ์ก็เป็นครั้งสุดท้าย<br>
  สังสารวัฏเพื่อภพต่อไปของเราสิ้นแล้ว<br>
  อัฏฐสัททชาดกที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๘๗ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๔. สุมังคลชาดก (๔๒๐)<br>
  ๓. สุลสาชาดก (๔๑๙)<br>
  ว่าด้วยนางสุลสาหญิงงามเมือง<br>
  (นางสุลสากล่าวกับสามีว่า)<br>
  [๑๘] นี้สร้อยทองคำ แก้วมุกดา แก้วไพฑูรย์<br>
  เป็นจำนวนมาก ขอเชิญพี่ขนไปทั้งหมด<br>
  ขอพี่จงมีความเจริญ และจงประกาศดิฉันว่าเป็นนางทาสี<br>
  (สามีกล่าวว่า)<br>
  [๑๙] แม่โฉมงาม เธอจงเปลื้องออกมาเถิด<br>
  อย่าคร่ำครวญไปนักเลย<br>
  เราจะไม่รับรู้อะไรทั้งนั้น ฆ่าเจ้าแล้วจึงนำทรัพย์ไป<br>
  (นางสุลสากล่าวว่า)<br>
  [๒๐] ตั้งแต่ดิฉันรู้เดียงสา ดิฉันจำตัวเองได้ว่า<br>
  ยังไม่เคยรู้จักรักชายอื่นยิ่งกว่าพี่เลย<br>
  [๒๑] มานี้เถิด ดิฉันจักสวมกอดพี่<br>
  และจักกระทำประทักษิณ<br>
  เพราะตั้งแต่นี้ต่อไป ดิฉันและพี่จะไม่พบกันอีก<br>
  (เทวดาผู้สถิตอยู่ที่ยอดเขากล่าวว่า)<br>
  [๒๒] ใช่ว่าชายจะเป็นบัณฑิตในที่ทุกสถานก็หาไม่<br>
  แม้หญิงมีปัญญาเห็นประจักษ์ในเรื่องนั้น ๆ ก็เป็นบัณฑิตได้<br>
  [๒๓] ใช่ว่าชายจะเป็นบัณฑิตในที่ทุกสถานก็หาไม่<br>
  แม้หญิงมีปัญญาคิดเนื้อความได้ฉับพลันก็เป็นบัณฑิตได้<br>
  [๒๔] นางสุลสาเผชิญหน้าโจร คิดอุบายได้อย่างเร็วพลันหนอ<br>
  ได้ฆ่าโจรสัตตุกะเหมือนนายพรานเนื้อผู้ฉลาด<br>
  เมื่อธนูมีลูกศรพร้อมย่อมฆ่าเนื้อได้เร็วพลัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๘๘ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๔. สุมังคลชาดก (๔๒๐)<br>
  [๒๕] อนึ่ง ผู้ใดไม่รู้เท่าทันเหตุที่เกิดขึ้นโดยฉับพลัน<br>
  ผู้นั้นเป็นคนมีปัญญาน้อย<br>
  ย่อมถูกฆ่าเหมือนโจรที่ถูกฆ่าทิ้งที่ซอกเขา<br>
  [๒๖] ส่วนผู้ใดรู้เท่าทันเหตุที่เกิดขึ้นโดยฉับพลัน<br>
  ผู้นั้นย่อมพ้นจากความคับขันอันเกิดจากศัตรู<br>
  เหมือนนางสุลสาพ้นจากโจรสัตตุกะ<br>
  สุลสาชาดกที่ ๓ จบ</p>
<p> ๔. สุมังคลชาดก (๔๒๐)<br>
  ว่าด้วยนายสุมังคละ<br>
  (พระราชาตรัสกับอำมาตย์ว่า)<br>
  [๒๗] ผู้เป็นใหญ่รู้ตัวว่าเรากำลังโกรธจัดก็อย่าเพิ่งลงโทษ<br>
  เพราะผู้ลงโทษอันไม่เหมาะสมแก่ตนโดยขาดเหตุผลแล้ว<br>
  จะพึงก่อทุกข์ให้เกิดขึ้นแก่บุคคลอื่นอย่างมากมาย<br>
  [๒๘] เมื่อใดผู้เป็นใหญ่รู้สึกว่าตนมีจิตผ่องใส<br>
  พึงพิจารณาคดีที่คนอื่นทำผิด<br>
  เมื่อพิจารณาด้วยตนเองว่า คดีเป็นอย่างนี้ ๆ<br>
  เมื่อนั้นพึงลงโทษตามความเหมาะสมแก่เขา<br>
  [๒๙] ส่วนผู้ใดไม่ลำเอียง พิจารณาความเหมาะสมและไม่เหมาะสม<br>
  ผู้นั้นชื่อว่าไม่เบียดเบียนผู้อื่นและตนเอง<br>
  ผู้เป็นใหญ่คนใดในโลกนี้ลงโทษตามสมควร<br>
  ผู้นั้นย่อมมีคุณงามความดีคุ้มครอง ไม่เสื่อมจากสิริ<br>
  [๓๐] กษัตริย์เหล่าใดทรงลำเอียง ไม่ทรงพิจารณาก่อนกระทำ<br>
  ทรงรีบลงพระอาชญา<br>
  กษัตริย์เหล่านั้นมีโทษอันน่าติเตียน<br>
  สวรรคตพ้นจากโลกนี้ไปแล้วย่อมไปสู่ทุคติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๘๙ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๕. คังคมาลชาดก (๔๒๑)<br>
  [๓๑] กษัตริย์เหล่าใดทรงยินดีในธรรมที่อริยชนประกาศไว้แล้ว<br>
  กษัตริย์เหล่านั้นนับว่าทรงยอดเยี่ยม<br>
  ด้วยกายกรรม วจีกรรม และมโนกรรม<br>
  กษัตริย์เหล่านั้นทรงดำรงมั่นอยู่ในธรรม<br>
  คือ ขันติ โสรัจจะ และสมาธิ<br>
  ทรงไปสู่โลกทั้ง ๒ โดยวิธีเช่นนั้น<br>
  [๓๒] เราเป็นพระราชาผู้เป็นใหญ่กว่าชายและหญิง<br>
  ถึงแม้เราจะโกรธก็จะหักห้ามความโกรธได้<br>
  ดำรงตนไว้อย่างนั้นต่อชุมชน<br>
  จะอนุเคราะห์ลงอาชญาโดยธรรม<br>
  (นายสุมังคละกล่าวสดุดีพระราชาว่า)<br>
  [๓๓] ขอเดชะพระบรมกษัตริย์ผู้เป็นใหญ่แห่งหมู่ชน<br>
  ขอพระสิริสมบัติอย่าได้ละพระองค์ในกาลไหน ๆ เลย<br>
  ขอพระองค์อย่าทรงกริ้ว มีพระราชหฤทัยผ่องใสอยู่เป็นนิตย์<br>
  ปราศจากความทุกข์ รักษาพระองค์อยู่ตลอด ๑๐๐ ปีเถิด<br>
  [๓๔] ขอเดชะพระบรมกษัตริย์<br>
  ขอพระองค์จงทรงประกอบด้วยคุณธรรมเหล่านี้ คือ<br>
  ทรงมีพระอริยวัตรอันมั่นคง ทรงรับอนุสาสนีโดยง่าย<br>
  ไม่ทรงกริ้ว ทรงพระสำราญ<br>
  ปกครองแผ่นดินโดยปราศจากการเบียดเบียน<br>
  อนึ่ง พระองค์แม้เสด็จพ้นจากโลกนี้ไปแล้ว ขอจงเสด็จสู่สุคติเถิด<br>
  [๓๕] พระธรรมิกราชาธิราชเมื่อทรงปกครองโดยกุศโลบาย<br>
  อันชอบธรรม ด้วยเหตุที่เหมาะสม ด้วยคำอันเป็นสุภาษิต<br>
  พึงทำมหาชนผู้มีความกระวนกระวายให้เย็นใจ<br>
  ดุจมหาเมฆยังเมทนีดลให้ชุ่มฉ่ำด้วยน้ำ<br>
  สุมังคลชาดกที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๙๐ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๕. คังคมาลชาดก (๔๒๑)<br>
  ๕. คังคมาลชาดก (๔๒๑)<br>
  ว่าด้วยพระปัจเจกพุทธเจ้านามว่าคังคมาละ<br>
  (พระเจ้าอุทัยตรัสถามชายคนหนึ่งว่า)<br>
  [๓๖] แผ่นดินร้อนเหมือนถ่านเพลิง<br>
  ระอุด้วยทรายที่ร้อนราวกับเถ้าถ่าน ถึงอย่างนั้น<br>
  เจ้าก็ยังพากเพียรร้องเพลงอยู่ แดดไม่แผดเผาเจ้าหรือ<br>
  [๓๗] เบื้องบนดวงอาทิตย์ก็ร้อน เบื้องล่างทรายก็ร้อน<br>
  ถึงอย่างนั้น เจ้าก็ยังพากเพียรร้องเพลงอยู่<br>
  แดดไม่แผดเผาเจ้าหรือ<br>
  (ชายคนนั้นกราบทูลว่า)<br>
  [๓๘] แดดหาแผดเผาข้าพระองค์ไม่<br>
  แต่แดดคือกามทั้งหลายย่อมแผดเผาข้าพระองค์<br>
  ขอเดชะพระมหาราชเจ้า เพราะว่าความต้องการมีหลายอย่าง<br>
  ความต้องการเหล่านั้นย่อมแผดเผาข้าพระองค์ หาใช่แดดไม่<br>
  (พระเจ้าอัฑฒมาสกทรงเปล่งอุทานว่า)<br>
  [๓๙] นี่กาม เราได้เห็นรากเหง้าของเจ้าแล้ว<br>
  เจ้าเกิดได้เพราะความดำริ เราจะไม่ดำริถึงเจ้าอีก<br>
  เจ้าจะไม่มีอย่างนี้อีกต่อไป<br>
  (พระเจ้าอัฑฒมาสกทรงแสดงธรรมแก่พสกนิกรว่า)<br>
  [๔๐] กามแม้เพียงเล็กน้อยก็ไม่เพียงพอ แม้มากก็ไม่อิ่ม<br>
  โอหนอ กามทั้งหลายคนพาลเพ้อรำพันถึง<br>
  กุลบุตรนักปฏิบัติพึงเว้นได้ขาด<br>
  (พระเจ้าอุทัยทรงเปล่งอุทานว่า)<br>
  [๔๑] การที่เราเป็นพระอุทัยราชาได้บรรลุถึงความเป็นใหญ่<br>
  นี้เป็นผลแห่งกรรมอันเล็กน้อยของเรา<br>
  การที่มาณพละกามราคะบวชนั้นชื่อว่าได้ลาภดีแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๙๑ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๖. เจติยราชชาดก
    (๔๒๒)<br>
  (พระราชชนนีของพระเจ้าพรหมทัตตรัสว่า)<br>
  [๔๒] สัตว์ทั้งหลายละกรรมชั่วได้ด้วยตบะ<br>
  แต่จะละภาวะแห่งช่างกัลบกและช่างหม้อด้วยตบะได้หรือ<br>
  คังคมาละ วันนี้เจ้าใช้ตบะข่มขี่<br>
  ร้องเรียกพระเจ้าพรหมทัตโดยพระนาม<br>
  จะสมควรแลหรือ<br>
  (พระเจ้าพรหมทัตทรงห้ามพระราชชนนีว่า)<br>
  [๔๓] ขอเดชะเสด็จแม่ จงทอดพระเนตรผลในปัจจุบันเถิด<br>
  นี้เป็นผลแห่งขันติและโสรัจจะ<br>
  พวกหม่อมฉันพร้อมทั้งพระราชวงศ์และเสนาอำมาตย์<br>
  ไหว้ท่านผู้ที่ชนทั้งปวงไหว้แล้ว<br>
  (พระเจ้าพรหมทัตทรงชี้แจงแก่พสกนิกรว่า)<br>
  [๔๔] ท่านทั้งหลายอย่าได้ว่าอะไร ๆ ท่านคังคมาลมุนี<br>
  ผู้ศึกษาอยู่ในข้อปฏิบัติของมุนี<br>
  เพราะพระคุณเจ้ารูปนี้ได้ข้ามมหาสมุทรคือสังสารวัฏ<br>
  ซึ่งผู้ที่ข้ามได้แล้วปราศจากความเศร้าโศกเที่ยวไป<br>
  คังคมาลชาดกที่ ๕ จบ</p>
<p> ๖. เจติยราชชาดก (๔๒๒)<br>
  ว่าด้วยพระเจ้าเจติยราช<br>
  (ดาบสถวายโอวาทแด่พระราชาว่า)<br>
  [๔๕] ธรรมย่อมฆ่าผู้ทำลายธรรม<br>
  ย่อมไม่ฆ่าใคร ๆ ที่ไม่ทำลายธรรม<br>
  เพราะเหตุนั้นแล บุคคลไม่ควรทำลายธรรม<br>
  ขอธรรมที่พระองค์ทรงทำลายแล้วอย่าได้ฆ่าพระองค์เลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๙๒ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๖. เจติยราชชาดก
    (๔๒๒)<br>
  [๔๖] บุคคลเมื่อกล่าวคำเหลาะแหละ เทวดาทั้งหลายก็หลีกหนีไป<br>
  ผู้ใดถูกถามปัญหา ทั้งที่รู้อยู่ก็ตอบเป็นอย่างอื่นไป<br>
  ผู้นั้นปากจะเน่ากลิ่นฟุ้งไปและจะพลัดตกจากฐานะของตน<br>
  [๔๗] ขอถวายพระพรพระเจ้าเจติยะ<br>
  ก็ถ้าพระองค์ตรัสวาจาสัตย์ พระองค์จะดำรงอยู่เช่นเดิม<br>
  ถ้าพระองค์ยังตรัสวาจาเท็จอยู่ พระองค์จะประทับอยู่ที่แผ่นดิน<br>
  [๔๘] พระราชาพระองค์ใดถูกถามปัญหา<br>
  ทั้งที่ทรงทราบอยู่ก็ทรงตอบเป็นอย่างอื่นไป<br>
  ในแคว้นของพระราชาพระองค์นั้น<br>
  ฝนย่อมตกในเวลาไม่ใช่ฤดูกาล ย่อมไม่ตกในฤดูกาล<br>
  [๔๙] ขอถวายพระพรพระเจ้าเจติยะ<br>
  ก็ถ้าพระองค์ตรัสวาจาสัตย์ พระองค์จะดำรงอยู่เช่นเดิม<br>
  ถ้าพระองค์ยังตรัสวาจาเท็จอยู่ พระองค์จะถูกธรณีสูบ<br>
  [๕๐] ขอถวายพระพร พระองค์ผู้เป็นใหญ่ทั่วทุกทิศ<br>
  ผู้ใดถูกถามปัญหา ทั้งที่ทราบอยู่ก็ตอบเป็นอย่างอื่นไป<br>
  ผู้นั้นจะมีชิวหาเป็น ๒ แฉกเหมือนลิ้นงู<br>
  [๕๑] ขอถวายพระพรพระเจ้าเจติยะ<br>
  ก็ถ้าพระองค์ตรัสวาจาสัตย์ พระองค์จะดำรงอยู่เช่นเดิม<br>
  ถ้าพระองค์ยังตรัสวาจาเท็จอยู่ พระองค์จะถูกธรณีสูบลึกลงไป<br>
  [๕๒] ขอถวายพระพร พระองค์ผู้เป็นใหญ่ทั่วทุกทิศ<br>
  ผู้ใดถูกถามปัญหา ทั้งที่ทราบอยู่ก็ตอบเป็นอย่างอื่นไป<br>
  ผู้นั้นจะไม่มีชิวหาเหมือนปลา<br>
  [๕๓] ขอถวายพระพรพระเจ้าเจติยะ<br>
  ก็ถ้าพระองค์ตรัสวาจาสัตย์ พระองค์จะดำรงอยู่เช่นเดิม<br>
  แต่ถ้าพระองค์ยังตรัสวาจาเท็จอยู่ พระองค์จะถูกธรณีสูบลึกลงไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๙๓ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๗. อินทริยชาดก (๔๒๓)<br>
  [๕๔] ผู้ใดถูกถามปัญหา ทั้งที่รู้อยู่ก็ตอบเป็นอย่างอื่น<br>
  ผู้นั้นจะมีแต่ลูกผู้หญิงมาเกิด ไม่มีลูกผู้ชายมาเกิดในตระกูล<br>
  [๕๕] ขอถวายพระพรพระเจ้าเจติยะ<br>
  ก็ถ้าพระองค์ตรัสวาจาสัตย์ พระองค์จะดำรงอยู่เช่นเดิม<br>
  แต่ถ้าพระองค์ยังตรัสวาจาเท็จอยู่ พระองค์จะถูกธรณีสูบลึกลงไป<br>
  [๕๖] ผู้ใดถูกถามปัญหา ทั้งที่รู้อยู่ก็ตอบเป็นอย่างอื่นไป<br>
  ผู้นั้นจะไม่มีบุตร ที่มีก็จะหลีกหนีไปคนละทิศละทาง<br>
  [๕๗] ขอถวายพระพรพระเจ้าเจติยะ<br>
  ก็ถ้าพระองค์ตรัสวาจาสัตย์ พระองค์จะดำรงอยู่เช่นเดิม<br>
  ถ้าพระองค์ยังตรัสวาจาเท็จอยู่ พระองค์จะถูกธรณีสูบลึกลงไป<br>
  (พระผู้มีพระภาคตรัสว่า)<br>
  [๕๘] พระเจ้าเจติยะพระองค์นั้นเมื่อก่อนเหาะเหินเดินอากาศได้<br>
  ถูกฤๅษีสาป เสื่อมจากสภาวธรรม<br>
  ถูกธรณีสูบจนตาย<br>
  [๕๙] เพราะฉะนั้น บัณฑิตทั้งหลายจึงไม่สรรเสริญ<br>
  การลุอำนาจความพอใจ<br>
  บุคคลผู้มีจิตอันกิเลสไม่ประทุษร้าย<br>
  จะกล่าวแต่ถ้อยคำที่ประกอบด้วยสัจจะเท่านั้น<br>
  เจติยราชชาดกที่ ๖ จบ</p>
<p> ๗. อินทริยชาดก (๔๒๓)<br>
  ว่าด้วยอำนาจของอินทรีย์<br>
  (สรภังคดาบสกล่าวกับนารทดาบสว่า)<br>
  [๖๐] นารทะ ผู้ใดตกอยู่ในอำนาจของอินทรีย์เพราะความใคร่<br>
  ผู้นั้นละโลกทั้ง ๒ แล้วย่อมไปเกิดในอบาย<br>
  แม้มีชีวิตอยู่ ร่างกายก็ซูบซีด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๙๔ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๗. อินทริยชาดก (๔๒๓)<br>
  [๖๑] ต่อจากสุขก็เป็นทุกข์ ต่อจากทุกข์ก็เป็นสุข<br>
  เธอจะเป็นผู้ได้รับทุกข์มากกว่าสุข<br>
  ดังนั้น เธอพึงหวังสุขอันประเสริฐเถิด<br>
  [๖๒] ผู้ใดในยามลำบาก ทนต่อความลำบากได้<br>
  ไม่คำนึงถึงความลำบาก ผู้นั้นเป็นนักปราชญ์<br>
  ย่อมเสวยโยคสุขอันเป็นที่สุดแห่งความลำบากนั้น<br>
  [๖๓] เธอไม่ควรเคลื่อนจากธรรม<br>
  เพราะความปรารถนากามทั้งหลาย<br>
  อันเป็นเหตุมิใช่ประโยชน์จากประโยชน์ต่าง ๆ<br>
  และเพราะทอดทิ้งฌานที่ได้บำเพ็ญแล้ว<br>
  (กาฬเทวิลดาบสกล่าวกับนารทดาบสว่า)<br>
  [๖๔] ผู้ครองเรือนมีความขยัน แบ่งปันกันกิน เป็นการดี<br>
  เมื่อได้สิ่งที่ต้องการก็ไม่ระเริง<br>
  และเมื่อเสื่อมจากสิ่งที่ต้องการก็ไม่เดือดร้อน<br>
  (พระศาสดาตรัสว่า)<br>
  [๖๕] กาฬเทวิลดาบสผู้สงบได้กล่าวความเป็นบัณฑิตนั้นเพียงเท่านี้ว่า<br>
  ไม่มีสิ่งอื่นใดที่จะเลวไปกว่าผู้ตกอยู่ในอำนาจ<br>
  แห่งอินทรีย์ทั้งหลายนี้เลย<br>
  (มนุษย์เปรตกราบทูลพระเจ้าสีพีว่า)<br>
  [๖๖] ขอเดชะพระเจ้าสีพี<br>
  บุคคลเช่นข้าพระองค์ถึงความพินาศ<br>
  เหมือนความพินาศในเงื้อมมือของพวกศัตรู<br>
  ทำเหตุที่ให้เกิดยศเหล่านี้ คือ การงาน วิชชา<br>
  ความขยัน การวิวาห์ ศีล และความอ่อนโยนให้เสื่อมไป<br>
  บังเกิดเป็นมนุษย์เปรตด้วยกรรมของตน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๙๕ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๙. อัฏฐานชาดก (๔๒๕)<br>
  [๖๗] ข้าพระองค์นั้นไม่มีพวกพ้อง ไร้ที่พึ่ง<br>
  เหมือนคนเสื่อมจากทรัพย์นับพัน<br>
  เหินห่างจากธรรมอันประเสริฐเหมือนคนตายแล้ว<br>
  [๖๘] ข้าพระองค์ทำคนผู้ต้องการความสุขให้ได้รับความทุกข์<br>
  จึงตกอยู่ในสภาพเช่นนี้<br>
  ข้าพระองค์นั้นไม่ได้ประสบความสุขเลย<br>
  เหมือนอยู่ในกองถ่านเพลิง<br>
  อินทริยชาดกที่ ๗ จบ</p>
<p> ๘. อาทิตตชาดก (๔๒๔)<br>
  ว่าด้วยสิ่งของในเรือนที่ถูกไฟไหม้<br>
  (พระปัจเจกพุทธเจ้ากล่าวอนุโมทนาแด่พระราชาและพระเทวีว่า)<br>
  [๖๙] เมื่อเรือนถูกไฟไหม้ ภาชนะใดที่นำออกได้<br>
  ภาชนะนั้นก็เป็นประโยชน์แก่เขา<br>
  ส่วนภาชนะที่ถูกไฟไหม้ในเรือนนั้นก็ไม่เป็นประโยชน์เลย<br>
  [๗๐] สัตวโลกถูกชราและมรณะแผดเผาอยู่อย่างนี้<br>
  ทรัพย์ที่มหาบพิตรทรงนำออกให้ทานเป็นอันทรงนำออกดีแล้ว<br>
  (พระปัจเจกพุทธเจ้าที่เหลืออีก ๖ องค์ กล่าวอนุโมทนาว่า)<br>
  [๗๑] ชนใดให้ทานแก่ท่านผู้ได้ธรรม<br>
  บรรลุธรรมด้วยความขยันหมั่นเพียร<br>
  ชนนั้นย่อมพ้นจากนรกเวตรณีของพญายม<br>
  แล้วเข้าถึงทิพยสถาน<br>
  [๗๒] ทานและการรบ นักปราชญ์กล่าวว่า เสมอกัน<br>
  คือ คนแม้มีจำนวนน้อยก็ย่อมชนะคนจำนวนมากได้<br>
  ถึงทรัพย์มีจำนวนน้อย หากมีศรัทธาก็ให้ทานได้<br>
  เพราะทรัพย์มีจำนวนน้อยนั่นแหละ เขาย่อมมีความสุขในโลกหน้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๙๖ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๙. อัฏฐานชาดก (๔๒๕)<br>
  [๗๓] พระสุคตทรงสรรเสริญการเลือกให้<br>
  ท่านเหล่าใดควรแก่ทักษิณามีอยู่ในมนุษยโลกนี้<br>
  ทานที่บุคคลถวายในท่านเหล่านี้ย่อมมีผลมาก<br>
  เหมือนพืชที่หว่านลงในนาที่ดี<br>
  [๗๔] ผู้ใดไม่เที่ยวเบียดเบียนหมู่สัตว์<br>
  ไม่ทำความชั่ว เพราะกลัวคนอื่นติเตียน<br>
  บัณฑิตทั้งหลายย่อมสรรเสริญผู้นั้นซึ่งกลัวการถูกติเตียน<br>
  ไม่สรรเสริญผู้กล้าในการถูกติเตียน<br>
  เพราะกลัวต่อการถูกติเตียน สัตบุรุษทั้งหลายจึงไม่ทำความชั่ว<br>
  [๗๕] บุคคลเกิดเป็นกษัตริย์ด้วยพรหมจรรย์ชั้นต่ำ<br>
  เกิดเป็นเทวดาด้วยพรหมจรรย์ชั้นกลาง<br>
  และย่อมบริสุทธิ์ด้วยพรหมจรรย์ชั้นสูงสุด<br>
  [๗๖] ทานท่านสรรเสริญไว้หลายประการก็จริง<br>
  แต่ธรรมเท่านั้นประเสริฐกว่าทาน<br>
  เพราะแต่ก่อนมา สัตบุรุษทั้งหลายผู้มีปัญญาเท่านั้น<br>
  ได้บรรลุนิพพาน<br>
  อาทิตตชาดกที่ ๘ จบ</p>
<p> ๙. อัฏฐานชาดก (๔๒๕)<br>
  ว่าด้วยสิ่งที่เป็นไปไม่ได้<br>
  (มหาธนฤๅษีกล่าวกับหญิงโสเภณีว่า)<br>
  [๗๗] เมื่อใดแม่น้ำคงคาดารดาษด้วยดอกโกมุทสงบนิ่ง<br>
  นกดุเหว่ามีขนสีขาวเหมือนสังข์และต้นหว้าออกผลเป็นผลตาล<br>
  เมื่อนั้นเราพึงไปด้วยกันได้แน่<br>
  [๗๘] เมื่อใดผ้าห่มผืนใหญ่ ๓ ชนิดทอด้วยขนเต่า ใช้ห่มกันหนาวได้<br>
  เมื่อนั้นเรากับเธอพึงเกี่ยวข้องกันได้แน่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๙๗ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๑๐. ทีปิชาดก (๔๒๖)<br>
  [๗๙] เมื่อใดป้อมถูกสร้างขึ้นอย่างดีด้วยขายุง มั่นคงและไม่หวั่นไหว<br>
  เมื่อนั้นเรากับเธอพึงเกี่ยวข้องกันได้แน่<br>
  [๘๐] เมื่อใดบันไดถูกสร้างขึ้นอย่างดีด้วยเขากระต่าย<br>
  เพื่อประโยชน์แก่การขึ้นสวรรค์ได้<br>
  เมื่อนั้นเรากับเธอพึงอยู่ร่วมกันได้แน่<br>
  [๘๑] เมื่อใดหนูทั้งหลายไต่บันไดไปกัดกินดวงจันทร์<br>
  และขับไล่ราหูไปได้<br>
  เมื่อนั้นเรากับเธอพึงเกี่ยวข้องกันได้แน่<br>
  [๘๒] เมื่อใดแมลงวันทั้งหลายพากันบินเที่ยวไปเป็นฝูง<br>
  ดื่มเหล้าหมดไหแล้ว อยู่ในถ่านเพลิงได้<br>
  เมื่อนั้นเรากับเธอพึงเกี่ยวข้องกันได้แน่<br>
  [๘๓] เมื่อใดลามีริมฝีปากเหมือนผลตำลึงสุก<br>
  มีใบหน้างาม ฉลาดในการฟ้อนรำขับร้อง<br>
  เมื่อนั้นเรากับเธอพึงเกี่ยวข้องกันได้แน่<br>
  [๘๔] เมื่อใดกาและนกเค้าอยู่ในที่ลับปรึกษาปรองดองกันได้<br>
  เมื่อนั้นเรากับเธอพึงเกี่ยวข้องกันได้แน่<br>
  [๘๕] เมื่อใดเอาใบบัวอ่อนที่แตกจากเหง้า<br>
  มาทำร่มให้แข็งแรงเพื่อกันฝน<br>
  เมื่อนั้นเรากับเธอพึงเกี่ยวข้องกันได้แน่<br>
  [๘๖] เมื่อใดนกน้อยใช้จะงอยปากคาบภูเขาคันธมาทน์บินไปได้<br>
  เมื่อนั้นเรากับเธอพึงเกี่ยวข้องกันได้แน่<br>
  [๘๗] เมื่อใดเด็กน้อยยกเรือเดินทะเล<br>
  พร้อมทั้งเครื่องยนต์และใบเรือไปได้<br>
  เมื่อนั้นเรากับเธอพึงเกี่ยวข้องกันได้แน่<br>
  อัฏฐานชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๙๘ }</span></p><hr><p>
  พระสุตตันตปิฎก ขุททกนิกาย ชาดก [๘. อัฏฐกนิบาต] กัจจานิวรรค ๑๐. ทีปิชาดก (๔๒๖)<br>
  ๑๐. ทีปิชาดก (๔๒๖)<br>
  ว่าด้วยเสือเหลือง<br>
  (แพะกล่าวกับเสือเหลืองว่า)<br>
  [๘๘] ท่านลุงลำบากไหม พอหากินได้สะดวกไหม สบายดีไหม<br>
  แม่ของข้าพเจ้าได้ถามถึงความสุขของลุง<br>
  พวกเราต้องการให้ลุงมีความสุข<br>
  (เสือเหลืองกล่าวกับแพะว่า)<br>
  [๘๙] นี่เจ้าแพะน้อย เจ้าเหยียบหางเบียดเบียนเรา<br>
  วันนี้ เจ้านั้นคงคิดซิว่า จะรอดพ้นด้วยการกล่าวคำว่า ลุง<br>
  (แพะกล่าวว่า)<br>
  [๙๐] ลุงนั่งหันหน้าไปทางทิศตะวันออก<br>
  ข้าพเจ้าเดินมาข้างหน้าของลุง<br>
  หางของลุงอยู่ข้างหลัง ข้าพเจ้าเหยียบหางของลุงได้อย่างไรเล่า<br>
  (เสือเหลืองกล่าวว่า)<br>
  [๙๑] ทวีปทั้ง ๔ พร้อมทั้งสมุทรและภูเขามีประมาณเท่าใด<br>
  หางของเราก็ครอบคลุมไปประมาณเท่านั้น<br>
  เจ้าจะหลบหางของเรานั้นได้อย่างไร<br>
  (แพะกล่าวว่า)<br>
  [๙๒] เมื่อก่อน พ่อแม่และพี่ชายของข้าพเจ้า<br>
  ได้บอกเรื่องนี้แก่ข้าพเจ้าเหมือนกันว่า หางของสัตว์ดุร้ายยาว<br>
  ข้าพเจ้านั้นจึงได้เลี่ยงมาทางอากาศ<br>
  (เสือเหลืองกล่าวว่า)<br>
  [๙๓] เจ้าแพะน้อย ก็ฝูงเนื้อเห็นเจ้าเหาะมาจึงได้หนีไป<br>
  ภักษาของเราเจ้าได้ทำให้พินาศไปแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๙๙ }</span></p><hr><p>
  พระสุตตันตปิฎก ขุททกนิกาย ชาดก<br>
  (พระผู้มีพระภาคได้ตรัสว่า)<br>
  [๙๔] เมื่อแม่แพะคร่ำครวญอยู่อย่างนี้<br>
  เจ้าเสือเหลืองสัตว์กินเนื้อเลือดก็ปราดเข้าขย้ำคอ<br>
  ถ้อยคำเป็นสุภาษิตย่อมไม่มีในคนโหดร้าย<br>
  [๙๕] ในคนโหดร้ายไม่มีเหตุ ไม่มีผล<br>
  ไม่มีถ้อยคำเป็นสุภาษิตในคนโหดร้าย<br>
  บุคคลพึงทำการหลบหลีกไป<br>
  เพราะคำของคนดีมันก็ไม่ชอบ<br>
  ทีปิชาดกที่ ๑๐ จบ<br>
  กัจจานิวรรค จบ</p>
<p> รวมชาดกที่มีในวรรคนี้ คือ<br>
  <br>
   ๑. กัจจานิชาดก   ๒. อัฏฐสัททชาดก<br>
   ๓. สุลสาชาดก   ๔. สุมังคลชาดก<br>
   ๕. คังคมาลชาดก   ๖. เจติยราชชาดก<br>
   ๗. อินทริยชาดก   ๘. อาทิตตชาดก<br>
   ๙. อัฏฐานชาดก  ๑๐. ทีปิชาดก<br>
  <br>
  อัฏฐกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๐๐ }</span><br>
</p>
<hr>
<p> ๙. นวกนิบาต<br>
  ๑. คิชฌชาดก (๔๒๗)<br>
  ว่าด้วยนกแร้ง<br>
  (พระผู้มีพระภาคตรัสว่า)<br>
  [๑] หนทางที่คิชฌบรรพตชื่อปริสังกุปถะมีมาแต่โบราณ<br>
  ณ หนทางนั้นมีนกแร้งเลี้ยงพ่อแม่ที่แก่อยู่<br>
  มันได้นำเอามันข้นของงูเหลือมมาให้พ่อแม่กินโดยมาก<br>
  [๒] ก็พ่อของแร้งรู้อยู่ว่า ลูกบินสูงเกินไปจะตก<br>
  จึงได้สอนลูกแร้งชื่อสุปัตตะตัวแข็งแรง<br>
  กล้าหาญ บินไปได้ไกลว่า<br>
  [๓] ลูก เมื่อใดเจ้ารู้ว่า แผ่นดินที่ทะเลล้อมรอบ<br>
  กลมเหมือนวงล้อลอยอยู่ในน้ำ<br>
  เจ้าจงกลับแค่นั้นนะ ลูกอย่าบินไปเกินกว่านั้น<br>
  [๔] ปักษีตัวมีกำลัง เป็นพญานก โผขึ้นด้วยกำลัง<br>
  เอี้ยวคอมองดูภูเขาและป่าไม้<br>
  [๕] นกแร้งได้เห็นแผ่นดินที่มีทะเลล้อมรอบ กลมเหมือนวงล้อ<br>
  เหมือนอย่างที่ได้ฟังจากพ่อของมัน<br>
  [๖] มันก็ยังบินเลยสถานที่ที่บิดาบอกนั้นไป<br>
  สายลมอันแรงกล้า ก็ได้พัดกระหน่ำนกแร้งตัวแข็งแรงนั้น<br>
  [๗] สัตว์ที่บินเลยไป ไม่อาจจะบินกลับได้อีกเลย<br>
  นกแร้งตกอยู่ในอำนาจของลมเวรัมภา ได้ถึงความพินาศแล้ว<br>
  [๘] ลูกเมียของมันและนกแร้งเหล่าอื่นที่อาศัยมันเป็นอยู่<br>
  ทั้งหมดถึงความพินาศ เพราะนกที่ไม่ทำตามโอวาทตัวเดียว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๐๑ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๓. มหาสุวราชชาดก (๔๒๙)<br>
  [๙] ผู้ใดในโลกนี้ไม่เชื่อฟังคำของผู้ใหญ่ทั้งหลาย<br>
  ประพฤติเกินขอบเขตย่อมเดือดร้อน<br>
  เหมือนนกแร้งที่ละเมิดคำสอน<br>
  ผู้นั้นแลย่อมถึงความพินาศ<br>
  เพราะไม่กระทำตามคำสอนของผู้ใหญ่<br>
  คิชฌชาดกที่ ๑ จบ</p>
<p> ๒. โกสัมพิยชาดก (๔๒๘)<br>
  ว่าด้วยการทะเลาะกันในเมืองโกสัมพี<br>
  (พระผู้มีพระภาคตรัสว่า)<br>
  [๑๐] คนทะเลาะกันมีเสียงดังเหมือนกันไปหมด<br>
  ไม่มีใครเลยจะรู้สึกตัวว่าเป็นคนพาล<br>
  ยิ่งไปกว่านั้น เมื่อสงฆ์แตกกัน ก็ไม่ยอมรับรู้เหตุอย่างอื่น<br>
  [๑๑] คนฟั่นเฟือนยกตนว่าเป็นบัณฑิต เอาแต่พูด<br>
  ยื่นปากพูดตามที่ตัวปรารถนา<br>
  แต่ไม่ยอมรับรู้เรื่องที่ทะเลาะกันอย่างไร้ยางอาย<br>
  [๑๒] ชนเหล่าใดเข้าไปผูกเวรว่า คนนี้ได้ด่าเรา<br>
  ได้ฆ่าเรา ได้ชนะเรา และได้ลักสิ่งของของเราไป<br>
  เวรของชนเหล่านั้นย่อมไม่สงบระงับ<br>
  [๑๓] ส่วนชนเหล่าใดไม่เข้าไปผูกเวรว่า คนนี้ได้ด่าเรา<br>
  ได้ฆ่าเรา ได้ชนะเรา และได้ลักสิ่งของของเราไป<br>
  เวรของชนเหล่านั้นย่อมสงบระงับ<br>
  [๑๔] เพราะว่าในกาลไหน ๆ เวรทั้งหลายในโลกนี้<br>
  ย่อมไม่สงบระงับด้วยเวร แต่เวรทั้งหลาย<br>
  ย่อมสงบระงับด้วยการไม่จองเวร นี้เป็นธรรมเก่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๐๒ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๓. มหาสุวราชชาดก (๔๒๙)<br>
  [๑๕] ชนพวกอื่นไม่รู้สึกว่าพวกเราย่อมย่อยยับในท่ามกลางสงฆ์นี้<br>
  ส่วนชนเหล่าใดในท่ามกลางสงฆ์นั้นย่อมรู้สึก<br>
  ต่อจากนั้น ความทะเลาะของชนเหล่านั้นย่อมสงบระงับ<br>
  [๑๖] คนสมัยก่อนตัดกระดูกกัน ปลิดชีวิต ปล้นโค<br>
  ม้า ทรัพย์ ซ้ำยังชิงเอาบ้านเมืองกัน<br>
  แม้คนเหล่านั้นก็ยังคบกันได้ ทำไมพวกเธอจึงคบกันไม่ได้<br>
  [๑๗] หากบุคคลจะพึงได้สหายผู้มีปัญญารักษาตน<br>
  เป็นนักปราชญ์ มีปกติอยู่ด้วยกรรมอันดีงาม<br>
  เที่ยวไปด้วยกัน ครอบงำอันตรายทั้งปวงแล้ว<br>
  มีสติ พอใจ พึงเที่ยวไปกับสหายนั้นเถิด<br>
  [๑๘] หากบุคคลไม่ได้สหายผู้มีปัญญารักษาตน<br>
  เป็นนักปราชญ์ มีปกติอยู่ด้วยกรรมอันดีงาม<br>
  เที่ยวไปด้วยกัน พึงเที่ยวไปผู้เดียว<br>
  เหมือนพระราชาทรงละแคว้นที่ทรงชนะแล้วเสด็จไปพระองค์เดียว<br>
  และเหมือนช้างมาตังคะเที่ยวไปตัวเดียวในป่า<br>
  [๑๙] การเที่ยวไปของบุคคลผู้เดียวเป็นความประเสริฐ<br>
  เพราะความเป็นสหายไม่มีในคนพาล<br>
  อนึ่ง บุคคลควรมีความขวนขวายน้อย<br>
  เที่ยวไปผู้เดียว ไม่พึงทำความชั่ว<br>
  เหมือนช้างมาตังคะเที่ยวไปตัวเดียวในป่า<br>
  โกสัมพิยชาดกที่ ๒ จบ</p>
<p> ๓. มหาสุวราชชาดก (๔๒๙)<br>
  ว่าด้วยพญานกแขกเต้า<br>
  (ท้าวสักกะตรัสกับพญานกแขกเต้าว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๐๓ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๔. จูฬสุวกราชชาดก (๔๓๐)<br>
  [๒๐] เมื่อใดต้นไม้มีผลบริบูรณ์<br>
  เมื่อนั้นเหล่าวิหคก็พากันมาจิกกินผลไม้นั้น<br>
  ครั้นรู้ว่า เมื่อผลวาย ต้นไม้สิ้นไปแล้ว<br>
  ก็พากันจากต้นไม้นั้นไปตัวละทิศละทาง<br>
  [๒๑] พ่อนกแขกเต้าผู้มีจะงอยปากแดง<br>
  เจ้าจงเที่ยวไปเถิด อย่าเพิ่งตายเลย<br>
  เจ้ามาซบเซาอยู่บนตอไม้แห้งทำไม<br>
  เจ้านกแขกเต้าผู้มีสีเขียวเหมือนไพรสณฑ์ในวสันตฤดู<br>
  เจ้าบอกเราเถิด เหตุไร เจ้าจึงไม่ละทิ้งต้นไม้แห้ง<br>
  (พญานกแขกเต้ากล่าวว่า)<br>
  [๒๒] พญาหงส์ ชนเหล่าใดเป็นเพื่อนร่วมสุขร่วมทุกข์จนตลอดชีวิต<br>
  แม้เพื่อนนั้นจะสิ้นทรัพย์หรือไม่สิ้นทรัพย์ก็ตาม ก็ไม่ยอมละทิ้ง<br>
  ชนเหล่านั้นนับว่าเป็นสัตบุรุษระลึกถึงธรรมของสัตบุรุษอยู่เสมอ<br>
  [๒๓] พญาหงส์ ข้าพเจ้าก็เป็นหนึ่งในหมู่สัตบุรุษ<br>
  ต้นไม้เป็นทั้งญาติเป็นทั้งสหายของข้าพเจ้า<br>
  ข้าพเจ้าต้องการมีชีวิตอยู่ ทั้งที่รู้ว่าต้นไม้หมดสิ้นแล้ว<br>
  ก็ไม่อาจทอดทิ้งไปได้<br>
  เพราะการทอดทิ้งไปนั้นไม่ใช่ธรรม<br>
  (ท้าวสักกะตรัสว่า)<br>
  [๒๔] เป็นการดีเจ้าปักษีที่เจ้าได้กระทำความเป็นเพื่อน<br>
  ไมตรีและความสนิทสนมในหมู่พวก<br>
  ถ้าคุณธรรมข้อนี้เจ้าพอใจ<br>
  เจ้าก็เป็นที่สรรเสริญของผู้รู้ทั้งหลาย<br>
  [๒๕] นี่เจ้านกแขกเต้าผู้มีปีกบินไปในอากาศ<br>
  เรานั้นจะให้พรแก่เจ้า<br>
  เจ้าจงเลือกพรสักอย่างหนึ่งตามที่เจ้าพอใจเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๐๔ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๔. จูฬสุวกราชชาดก (๔๓๐)<br>
  (พญานกแขกเต้ากล่าวว่า)<br>
  [๒๖] พญาหงส์ หากท่านจะให้พรแก่ข้าพเจ้า<br>
  ก็ขอให้ต้นไม้ต้นนี้มีอายุต่อไป<br>
  ขอต้นไม้นั้นจงงอกงามมีกิ่งและผลสมบูรณ์<br>
  ผลิผลมีรสอร่อย ยืนต้นสง่างามเถิด<br>
  (ท้าวสักกะตรัสว่า)<br>
  [๒๗] เพื่อน เจ้าจงเห็นต้นไม้นั้นมีผลดก<br>
  ขอเจ้าจงอยู่ร่วมกันกับต้นมะเดื่อเถิด<br>
  ขอต้นไม้นั้นจงงอกงามมีกิ่งและผลสมบูรณ์<br>
  ผลิผลมีรสอร่อย ยืนต้นสง่างามเถิด<br>
  (พญานกแขกเต้ากล่าวว่า)<br>
  [๒๘] ท้าวสักกะ วันนี้ข้าพระองค์มีความสุขเพราะเห็นต้นไม้มีผลฉันใด<br>
  ขอพระองค์พร้อมทั้งพระประยูรญาติทั้งปวงจงมีความสุขฉันนั้นเถิด<br>
  (พระผู้มีพระภาคตรัสว่า)<br>
  [๒๙] ท้าวสักกะครั้นประทานพร<br>
  บันดาลให้ต้นไม้มีผลแก่นกแขกเต้าแล้ว<br>
  พร้อมด้วยพระมเหสี ก็เสด็จหลีกไปยังสวนเทพนันทวัน<br>
  มหาสุวราชชาดกที่ ๓ จบ</p>
<p> ๔. จูฬสุวกราชชาดก (๔๓๐)<br>
  ว่าด้วยพญานกแขกเต้า<br>
  (ท้าวสักกะตรัสถามพญานกแขกเต้าว่า)<br>
  [๓๐] หมู่ต้นไม้มีใบเขียวชอุ่ม มีผลดาษดื่น มีอยู่เป็นจำนวนมาก<br>
  ทำไมหนอ ใจของนกแขกเต้า<br>
  จึงยินดีต้นไม้แห้งเป็นโพรงไม่สร่างซา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๐๕ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๕. หริตจชาดก (๔๓๑)<br>
  (พญานกแขกเต้าตอบว่า)<br>
  [๓๑] ผลของต้นไม้นี้ ข้าพเจ้าอาศัยกินอยู่หลายปี<br>
  แม้ไม่มีผล ข้าพเจ้ารู้แล้ว แต่ก็ยังรักษาไมตรีนั้นไว้เหมือนเดิม<br>
  (ท้าวสักกะตรัสถามว่า)<br>
  [๓๒] ต้นไม้แห้ง ต้นไม้เป็นโพรง และต้นไม้ปราศจากใบและผล<br>
  ฝูงนกก็พากันละทิ้งไป นี่นกน้อย เจ้าเห็นโทษอะไร<br>
  (พญานกแขกเต้าตอบว่า)<br>
  [๓๓] นกเหล่าใดต้องการผลไม้จึงคบหา<br>
  รู้ว่าไม่มีผลก็ละทิ้งต้นไม้นั้นไป<br>
  นกเหล่านั้นเป็นพวกเห็นแต่ประโยชน์ส่วนตน<br>
  โง่เขลา เป็นผู้ทำลายพวกพ้อง<br>
  (ท้าวสักกะตรัสว่า)<br>
  [๓๔] เป็นการดี เจ้าปักษี ที่เจ้าได้กระทำความเป็นเพื่อน ไมตรี<br>
  และความสนิทสนมในหมู่พวก ถ้าคุณธรรมข้อนี้เจ้าพอใจ<br>
  เจ้าก็เป็นที่สรรรเสริญของผู้รู้ทั้งหลาย<br>
  [๓๕] นี่เจ้านกแขกเต้าผู้มีปีกบินไปในอากาศ<br>
  เรานั้นจะให้พรแก่เจ้า<br>
  เจ้าจงเลือกพรสักอย่างหนึ่งตามที่เจ้าพอใจเถิด<br>
  (พญานกแขกเต้ากล่าวว่า)<br>
  [๓๖] ทำไมหนอ ข้าพเจ้าจะพึงเห็นต้นไม้นี้กลับมีใบมีผลได้อีก<br>
  ข้าพเจ้าจะพึงยินดีอย่างยิ่งเหมือนคนจนได้ขุมทรัพย์<br>
  (พระผู้มีพระภาคตรัสว่า)<br>
  [๓๗] ลำดับนั้น ท้าวสักกะทรงถือเอาน้ำอมฤตรดต้นไม้<br>
  กิ่งของต้นไม้นั้นก็แตกออกมา มีเงาร่มเย็น น่ารื่นรมย์ใจ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๐๖ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๕. หริตจชาดก (๔๓๑)<br>
  (พญานกแขกเต้ากล่าวว่า)<br>
  [๓๘] ท้าวสักกะ วันนี้ข้าพระองค์มีความสุขเพราะเห็นต้นไม้มีผลฉันใด<br>
  ขอพระองค์พร้อมทั้งพระประยูรญาติทั้งปวงจงมีความสุขฉันนั้นเถิด<br>
  (พระผู้มีพระภาคตรัสว่า)<br>
  [๓๙] ท้าวสักกะครั้นประทานพร<br>
  บันดาลให้ต้นไม้มีผลแก่นกแขกเต้าแล้ว<br>
  พร้อมด้วยพระมเหสี ก็เสด็จหลีกไปยังสวนเทพนันทวัน<br>
  จูฬสุวกราชชาดกที่ ๔ จบ</p>
<p> ๕. หริตจชาดก (๔๓๑)<br>
  ว่าด้วยหริตจดาบสโพธิสัตว์<br>
  (พระราชาตรัสถามหริตจดาบสว่า)<br>
  [๔๐] ท่านมหาพรหม โยมทราบข่าวมาว่า<br>
  หริตจดาบสบริโภคกาม คำกล่าวนั้นคงเป็นเท็จใช่ไหม<br>
  พระคุณเจ้ายังบริสุทธิ์อยู่ใช่ไหม<br>
  (หริตจดาบสกราบทูลว่า)<br>
  [๔๑] ขอถวายพระพรมหาบพิตร<br>
  ข้อนี้เป็นจริงตามที่พระองค์ได้ทรงสดับมา<br>
  อาตมภาพหมกมุ่นอยู่ในกามคุณอันทำให้ลุ่มหลง<br>
  ได้เดินทางผิดไปแล้ว<br>
  (พระราชาตรัสว่า)<br>
  [๔๒] ใจบรรเทาราคะที่เกิดขึ้นไม่ได้ด้วยปัญญาใด<br>
  ปัญญานั้นเป็นธรรมชาติละเอียด<br>
  คิดแต่สิ่งที่ดี ๆ จะมีประโยชน์อะไร<br>
  ท่านไม่อาจบรรเทาจิตได้หรือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๐๗ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๖. ปทกุสลมาณชาดก (๔๓๒)<br>
  (หริตจดาบสกราบทูลว่า)<br>
  [๔๓] ขอถวายพระพรมหาบพิตร ในโลกนี้มีสิ่งที่หยาบ<br>
  มีกำลังอย่างยิ่งที่ปัญญาหยั่งไม่ถึง ๔ ประการ คือ<br>
  ๑. ราคะ (ความกำหนัด) ๒. โทสะ (ความโกรธ)<br>
  ๓. มทะ (ความเมา) ๔. โมหะ (ความหลง)<br>
  (พระราชาตรัสว่า)<br>
  [๔๔] โยมได้ยกย่องพระคุณเจ้าไว้ว่า<br>
  ท่านหริตจดาบสเป็นพระอรหันต์ ถึงพร้อมด้วยศีล<br>
  ประพฤติบริสุทธิ์ เป็นนักปราชญ์ เป็นบัณฑิต<br>
  (หริตจดาบสกราบทูลว่า)<br>
  [๔๕] ขอถวายพระพรมหาบพิตร ฤๅษีแม้มีปัญญา<br>
  ยินดีแล้วในคุณธรรม ยังถูกความคิดลามกประกอบด้วยราคะ<br>
  ที่ยึดถือว่างาม เบียดเบียนเอาได้<br>
  (พระราชาตรัสว่า)<br>
  [๔๖] ราคะที่เกิดขึ้นในสรีระนี้เกิดขึ้นแล้วเป็นเหตุประทุษร้ายผิวพรรณ<br>
  พระคุณเจ้าจงละราคะนั้นเสีย ขอความนอบน้อมจงมีแด่พระคุณเจ้า<br>
  พระคุณเจ้าได้รับยกย่องว่า เป็นนักปราชญ์ของคนหมู่มาก<br>
  (หริตจดาบสกราบทูลว่า)<br>
  [๔๗] อาตมภาพจักค้นหารากเหง้าของกามเหล่านั้น<br>
  ที่ทำให้มืดบอด มีทุกข์มาก มีพิษร้ายแรง<br>
  จักตัดราคะพร้อมทั้งเครื่องผูก<br>
  (พระผู้มีพระภาคตรัสว่า)<br>
  [๔๘] ครั้นกล่าวแล้วอย่างนี้ หริตจฤๅษีผู้ยึดมั่นสัจจะ<br>
  คลายกามราคะแล้ว เป็นผู้เข้าถึงพรหมโลก<br>
  หริตจชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๐๘ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๖. ปทกุสลมาณชาดก (๔๓๒)<br>
  ๖. ปทกุสลมาณวชาดก (๔๓๒)<br>
  ว่าด้วยมาณพผู้ฉลาดในการสะกดรอย<br>
  (ภรรยากล่าวกับนายปาฏลีผู้เป็นสามีว่า)<br>
  [๔๙] แม่น้ำคงคาย่อมพัดพาพี่ปาฏลีผู้คงแก่เรียน ขับเพลงได้ไพเราะ<br>
  แน่ะพี่ผู้กำลังถูกน้ำพัดไป ขอความเจริญจงมีแก่พี่<br>
  ขอพี่จงให้บทเพลงแก่น้องสักบทหนึ่งเถิด<br>
  (สามีกล่าวว่า)<br>
  [๕๐] น้ำใดที่เขาใช้รดคนประสบทุกข์หรือคนกระสับกระส่าย<br>
  เรากำลังจะตายในท่ามกลางน้ำนั้น ภัยเกิดแล้วแต่ที่พึ่ง<br>
  (ช่างหม้อกล่าวว่า)<br>
  [๕๑] แผ่นดินใดที่พืชทั้งหลายงอกขึ้นได้หรือที่สัตว์ทั้งหลายดำรงอยู่<br>
  แผ่นดินนั้นกำลังบีบศีรษะของข้าพเจ้า ภัยเกิดแล้วแต่ที่พึ่ง<br>
  (ชายคนหนึ่งกล่าวว่า)<br>
  [๕๒] ไฟใดที่เขาใช้หุงข้าว หรือที่เขาใช้บำบัดความหนาว<br>
  ไฟนั้นกำลังไหม้ตัวข้าพเจ้า ภัยเกิดแล้วแต่ที่พึ่ง<br>
  (ชายคนหนึ่งกล่าวว่า)<br>
  [๕๓] ข้าวใดที่พวกพราหมณ์และกษัตริย์จำนวนมากใช้ยังชีพ<br>
  ข้าวนั้นข้าพเจ้าบริโภคแล้วกำลังจะฆ่าข้าพเจ้า ภัยเกิดแล้วแต่ที่พึ่ง<br>
  (ชายคนหนึ่งกล่าวว่า)<br>
  [๕๔] ลมใดในเดือนท้ายของฤดูร้อนที่พวกบัณฑิตปรารถนา<br>
  ลมนั้นกำลังทำลายตัวข้าพเจ้า ภัยเกิดแล้วแต่ที่พึ่ง<br>
  (พญานาคกล่าวว่า)<br>
  [๕๕] ต้นไม้ใดที่นกพากันมาอาศัย ต้นไม้นั้นกำลังพ่นไฟ<br>
  นกทั้งหลายพากันหลบหนีไปยังทิศทั้งหลาย ภัยเกิดแล้วแต่ที่พึ่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๐๙ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๗. โลมสกัสสปชาดก (๔๓๓)<br>
  (หญิงชรากล่าวกับลูกชายว่า)<br>
  [๕๖] หญิงสะใภ้ใดผู้มีความพอใจ ประดับประดาด้วยพวงดอกไม้<br>
  ลูบไล้ด้วยจันทน์หอมที่เรานำมา<br>
  หญิงสะใภ้นั้นกำลังไล่เราออกจากเรือน ภัยเกิดแล้วแต่ที่พึ่ง<br>
  (ชายชราคร่ำครวญว่า)<br>
  [๕๗] ลูกคนใดที่เกิดมาแล้วเป็นเหตุให้เรายินดี<br>
  และปรารถนาความเจริญ<br>
  ลูกคนนั้นกำลังไล่เราออกจากเรือน ภัยเกิดแล้วแต่ที่พึ่ง<br>
  (พระโพธิสัตว์กล่าวว่า)<br>
  [๕๘] ขอชาวชนบทและชาวนิคมที่มาประชุมพร้อมกันจงฟังข้าพเจ้า<br>
  ที่ใดมีน้ำ ที่นั้นกลับร้อน<br>
  ที่ใดปลอดภัย ที่นั้นกลับมีภัย<br>
  [๕๙] พระราชาและพราหมณ์ปุโรหิตปล้นแว่นแคว้น<br>
  ท่านทั้งหลายจงพากันรักษาตัวอยู่เถิด<br>
  ภัยเกิดแล้วแต่ที่พึ่ง<br>
  ปทกุสลมาณวชาดกที่ ๖ จบ</p>
<p> ๗. โลมสกัสสปชาดก (๔๓๓)<br>
  ว่าด้วยโลมสกัสสปฤาษี<br>
  (ท้าวสักกะตรัสกับพระราชาว่า)<br>
  [๖๐] ข้าแต่มหาราช หากพระองค์ให้ฤๅษีโลมสกัสสปะบูชายัญได้<br>
  พระองค์จะเป็นเหมือนพระอินทร์ ไม่แก่ ไม่ตายเลย<br>
  (ฤๅษีโลมสกัสสปะกล่าวกับสัยหอำมาตย์ว่า)<br>
  [๖๑] อาตมาไม่ปรารถนาแผ่นดินอันมีสมุทรเป็นขอบเขต<br>
  มีสาครล้อมรอบประดุจต่างหู พร้อมกับคำนินทา<br>
  ท่านจงทราบอย่างนี้เถิด สัยหอำมาตย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๑๐ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๗. โลมสกัสสปชาดก (๔๓๓)<br>
  [๖๒] พราหมณ์ น่าติเตียนการได้ยศ<br>
  และการได้ทรัพย์สำหรับเลี้ยงชีวิต<br>
  ซึ่งเป็นเหตุให้ประสบความพินาศ<br>
  หรือประพฤติไม่เป็นธรรม<br>
  [๖๓] ถึงแม้เราจะเป็นนักบวชถือบาตรเลี้ยงชีพ<br>
  การเลี้ยงชีพเช่นนั้นแหละยังดีกว่าการแสวงหาโดยไม่ชอบธรรม<br>
  [๖๔] ถึงแม้เราจะเป็นนักบวชถือบาตรเลี้ยงชีพ<br>
  ไม่เบียดเบียนผู้อื่นในโลก<br>
  การเลี้ยงชีพเช่นนั้นแหละยังดีกว่าการครองราชสมบัติ<br>
  (ประชาชนที่มาประชุมกันกล่าวว่า)<br>
  [๖๕] ดวงจันทร์ก็มีกำลัง ดวงอาทิตย์ก็มีกำลัง<br>
  สมณะและพราหมณ์ทั้งหลายก็มีกำลัง ฝั่งสมุทรก็มีกำลัง<br>
  แต่หญิงทั้งหลายมีกำลังเหนือกว่ากำลังทั้งหมด<br>
  [๖๖] เพราะพระนางจันทวดีได้ใช้ฤๅษีชื่อโลมสกัสสปะ<br>
  ซึ่งมีตบะสูงบูชายัญชื่อ วาชเปยยะ เพื่อประโยชน์แก่พระบิดาได้<br>
  (ฤๅษีโลมสกัสสปะสลดใจ จึงกล่าวว่า)<br>
  [๖๗] กรรมที่กระทำด้วยความโลภมีกามเป็นเหตุนั้น<br>
  เป็นกรรมเผ็ดร้อน<br>
  เราจักค้นหารากเหง้าของกรรมนั้น<br>
  จักตัดราคะพร้อมทั้งเครื่องผูก<br>
  [๖๘] น่าติเตียน กามทั้งหลายแม้มากมายในโลก<br>
  ขอถวายพระพรมหาบพิตร<br>
  ตบะเท่านั้นประเสริฐกว่ากามคุณทั้งหลาย<br>
  อาตมาจะละกาม บำเพ็ญตบะ<br>
  ส่วนแว่นแคว้นและพระนางจันทวดี ขอถวายคืนมหาบพิตร<br>
  โลมสกัสสปชาดกที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๑๑ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๙. หลิททราคชาดก (๔๓๕)<br>
  ๘. จักกวากชาดก (๔๓๔)<br>
  ว่าด้วยนกจักรพาก<br>
  (กาถามนกจักรพากว่า)<br>
  [๖๙] เราขอถามนกทั้งหลายที่มีสีเหมือนผ้าที่ย้อมด้วยน้ำฝาด<br>
  มีใจร่าเริง เที่ยวไปเป็นคู่ ๆ ว่า<br>
  นกทั้งหลายสรรเสริญพวกเจ้าในหมู่มนุษย์ว่า เป็นนกชนิดไร<br>
  เชิญพวกเจ้าบอกนกชนิดนั้นแก่เราเถิด<br>
  (นกจักรพากตอบว่า)<br>
  [๗๐] นี่เจ้าผู้เบียดเบียนมนุษย์ ในหมู่มนุษย์<br>
  เขาเรียกพวกเราซึ่งบินตามกันไปว่า นกจักรพาก<br>
  ในหมู่นก พวกเราได้รับการยกย่องว่า มีความดี มีรูปงาม<br>
  เที่ยวไปตามห้วงน้ำ (ทั้งไม่ทำชั่วแม้เพราะเหตุแห่งอาหาร)<br>
  (กาถามว่า)<br>
  [๗๑] นี่นกจักรพาก พวกท่านกินผลไม้อะไรในห้วงน้ำ<br>
  หรือกินเนื้อแต่ที่ไหน กินอาหารอะไร<br>
  กำลังและผิวพรรณจึงไม่เสื่อมทราม ไม่ผิดรูปเลย<br>
  (นกจักรพากตอบว่า)<br>
  [๗๒] ในห้วงน้ำไม่มีผลไม้หรอก กา<br>
  เนื้อสำหรับนกจักรพากกินจะมีแต่ที่ไหน<br>
  พวกเรามีสาหร่ายเป็นภักษา ไม่กินเนื้อสัตว์<br>
  ทั้งไม่ทำชั่วแม้เพราะเหตุแห่งอาหาร<br>
  (พวกเราจึงมีรูปงาม ท่องเที่ยวไปตามห้วงน้ำ)<br>
  (กากล่าวว่า)<br>
  [๗๓] นกจักรพาก อาหารที่เจ้ากินนี้ เราไม่ชอบเลย<br>
  เมื่อเจ้าเป็นนกจักรพาก เจ้าก็มีอาหารที่เหมาะสม<br>
  เมื่อก่อนนี้เราได้มีความคิดเป็นอย่างอื่น<br>
  เพราะเหตุนั้นแล เราจึงเกิดความสงสัยในผิวพรรณของเจ้านี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๑๒ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๙. หลิททราคชาดก (๔๓๕)<br>
  [๗๔] ถึงเราก็กินเนื้อ ผลไม้ และข้าวที่ปรุงด้วยเกลือและน้ำนม<br>
  เรากินอาหารอันมีรสเลิศในหมู่มนุษย์<br>
  เหมือนผู้กล้าหาญ มีชัยชนะในสงคราม<br>
  ไฉนผิวพรรณของเราจึงไม่เป็นเช่นกับเจ้าเล่า นกจักรพากเอ๋ย<br>
  (นกจักรพากกล่าวว่า)<br>
  [๗๕] เจ้ากินของที่ไม่บริสุทธิ์ โฉบเอาเมื่อเขาเผลอ<br>
  ชื่อว่าได้ข้าวและน้ำด้วยความลำบาก<br>
  กา เจ้าไม่ชอบผลไม้หรือเนื้อกลางป่าช้า<br>
  [๗๖] นี่กา ผู้ใดได้ของกิน มาด้วยกรรมอันหยาบช้า<br>
  เมื่อเขาเผลอก็โฉบเอามากิน<br>
  ในภายหลัง ผู้นั้น ตนเองก็ติเตียน<br>
  และเขาถูกตนและผู้อื่นติเตียนแล้ว ย่อมละผิวพรรณและกำลัง<br>
  [๗๗] หากว่าผู้ใดบริโภคของแม้น้อย แต่เป็นของเย็น<br>
  ไม่เบียดเบียนผู้อื่นด้วยกรรมที่ไม่หยาบช้า<br>
  ผู้นั้นย่อมมีทั้งกำลังและผิวพรรณในกาลนั้น<br>
  เพราะผิวพรรณทั้งปวงหามีเพราะอาหารเพียงอย่างเดียวไม่๑<br>
  จักกวากชาดกที่ ๘ จบ</p>
<p> ๙. หลิททราคชาดก (๔๓๕)<br>
  ว่าด้วยจิตกลับกลอกเหมือนผ้าย้อมด้วยขมิ้น<br>
  (นางกุมาริกากล่าวกับดาบสหนุ่มว่า)<br>
  [๗๘] พวกที่บำเพ็ญตบะอดกลั้นอยู่ในบ้านยังประเสริฐกว่าท่าน<br>
  ผู้อดกลั้นบำเพ็ญตบะอยู่ในเสนาสนะอันสงัดในป่า<br><br>เชิงอรรถ :<br>
  ๑ ผิวพรรณงามเพราะเหตุ ๔ ประการ คือ (๑) อาหาร (๒) อากาศ (๓) ความคิด (๔) การงานที่ทำ<br>
  (ขุ.ชา.อ. ๕/๗๗/๓๔๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๑๓ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๑๐. สมุคคชาดก (๔๓๖)<br>
  (ดาบสหนุ่มถามดาบสผู้เป็นบิดาว่า)<br>
  [๗๙] คุณพ่อ ลูกออกจากป่าไปสู่บ้านแล้ว<br>
  ควรจะคบหาคนมีศีลอย่างไร มีข้อปฏิบัติอย่างไร<br>
  ลูกถามแล้ว ขอพ่อจงบอกข้อนั้น<br>
  (ดาบสผู้เป็นบิดาตอบว่า)<br>
  [๘๐] ลูกรัก ผู้ใดพึงทำให้ลูกเบาใจ<br>
  อดทนความคุ้นเคยของลูกได้<br>
  เชื่อฟังและอดกลั้นถ้อยคำของลูกได้<br>
  ลูกไปจากที่นี้แล้ว จงคบผู้นั้นเถิด<br>
  [๘๑] ผู้ใดไม่ทำความชั่วทางกาย วาจา ใจ<br>
  ลูกไปจากที่นี้แล้ว จงดำรงตนอยู่เหมือนลูกในใส้ คบผู้นั้นเถิด<br>
  [๘๒] อนึ่ง ผู้ใดประพฤติธรรม<br>
  แม้ประพฤติธรรมอยู่ก็ไม่ถือตัว<br>
  ลูกไปจากที่นี้แล้วจงคบผู้นั้น<br>
  ซึ่งมีปัญญาทำแต่กรรมอันบริสุทธิ์เถิด<br>
  [๘๓] คนที่มีจิตกลับกลอกเหมือนลิง<br>
  รักง่ายหน่ายเร็วดุจผ้าที่ย้อมด้วยขมิ้น<br>
  ลูกรัก ถึงแม้ว่าพื้นชมพูทวีปทั้งสิ้นจะไร้มนุษย์<br>
  ลูกก็อย่าคบคนเช่นนั้นเลย<br>
  [๘๔] คนที่มีจิตโกรธเหมือนอสรพิษ<br>
  ลูกจงเว้นให้ห่างไกล เหมือนคนเว้นหนทางใหญ่ที่เปื้อนคูถ<br>
  และเหมือนคนขับขี่ยานพาหนะเว้นหนทางที่ไม่เรียบ<br>
  [๘๕] ลูกรัก เมื่อเข้าไปคบหาคนพาลอย่างสนิท<br>
  ก็จะเพิ่มพูนแต่ความฉิบหาย ลูกอย่าสมาคมกับคนพาลเลย<br>
  ขึ้นชื่อว่าการอยู่ร่วมกับคนพาลเป็นเหมือนการอยู่ร่วมกับศัตรูทุกเมื่อ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๑๔ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๑๐. สมุคคชาดก (๔๓๖)<br>
  [๘๖] ลูกรัก ดังนั้นพ่อจึงขอร้องลูก<br>
  ลูกจงทำตามคำของพ่อ<br>
  ลูกอย่าสมาคมกับคนพาลเลย<br>
  เพราะการสมาคมกับคนพาลทั้งหลายเป็นทุกข์<br>
  หลิททราคชาดกที่ ๙ จบ</p>
<p> ๑๐. สมุคคชาดก (๔๓๖)<br>
  ว่าด้วยหญิงในผอบแก้ว<br>
  (พระโพธิสัตว์กล่าวกับยักษ์ทานพว่า)<br>
  [๘๗] ท่านผู้เจริญทั้งหลาย พวกท่านทั้ง ๓ คนมาจากที่ไหนหนอ<br>
  พวกท่านพากันมาดีแล้ว เชิญนั่งที่อาสนะเถิด<br>
  ท่านผู้เจริญทั้งหลาย<br>
  พวกท่านสุขสบายไม่มีโรคภัยเบียดเบียนหรือ<br>
  นานมาแล้วพวกท่านเพิ่งจะมาที่นี้ในวันนี้<br>
  (ยักษ์ทานพกล่าวว่า)<br>
  [๘๘] วันนี้ ข้าพเจ้ามาถึงที่นี้เพียงคนเดียว<br>
  ข้าพเจ้าไม่มีใครเป็นเพื่อนเลย<br>
  ท่านฤๅษี ท่านกล่าวว่า ท่านผู้เจริญทั้งหลาย<br>
  พวกท่านทั้ง ๓ คนมาจากที่ไหนหนอ<br>
  นั่นหมายถึงใครเล่า<br>
  (พระโพธิสัตว์กล่าวว่า)<br>
  [๘๙] ท่านก็คนหนึ่งละ และภรรยาสุดที่รัก<br>
  ซึ่งท่านซ่อนไว้ในผอบแก้วข้างใน<br>
  ท่านรักษาหล่อนไว้ในท้องในกาลทุกเมื่อ<br>
  หล่อนกำลังอภิรมย์อยู่กับวิทยาธรชื่อวายุบุตรในท้องนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๑๕ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๑๑. ปูติมังสชาดก (๔๓๗)<br>
  (พระผู้มีพระภาคตรัสว่า)<br>
  [๙๐] ทานพนั้น ฤๅษีบอกแล้วก็สลดใจ<br>
  ได้คายผอบแก้วออกมา ณ ที่นั้น<br>
  ได้เห็นภรรยาทัดทรงดอกไม้สวยงาม<br>
  กำลังอภิรมย์อยู่กับวิทยาธรชื่อวายุบุตรในผอบนั้น<br>
  (ยักษ์ทานพกล่าวว่า)<br>
  [๙๑] เหตุการณ์นี้ ท่านผู้บำเพ็ญตบะชั้นสูงได้เห็นแจ่มแจ้งแล้วว่า<br>
  นรชนผู้ตกอยู่ในอำนาจของสตรี<br>
  เหมือนนางที่เรารักษาไว้ภายในท้องนี้ดังชีวิตของตน<br>
  ยังกลับประทุษร้ายเรา ชมเชยกับชายอื่น นับว่าเป็นคนเลว<br>
  [๙๒] แม่นางผู้ที่เราบำรุงแล้วทั้งกลางวันและกลางคืน<br>
  เหมือนไฟที่ท่านผู้บำเพ็ญตบะอยู่ในป่าบำเรออยู่<br>
  หล่อนละเมิดธรรม กลับประพฤติอธรรม<br>
  เราไม่ควรทำความเชยชิดกับหญิงทั้งหลายเลย<br>
  [๙๓] เราเข้าใจหญิงเลวผู้ไม่สำรวมอยู่กลางตัวเราว่า<br>
  หญิงนี้เป็นของเรา มันละเมิดธรรม กลับประพฤติอธรรม<br>
  เราไม่ควรทำความเชยชิดกับหญิงทั้งหลายเลย<br>
  [๙๔] จะไว้ใจได้อย่างไรว่า เราคุ้มครองไว้ได้ดี<br>
  เพราะพวกหญิงหลายใจ ไม่มีการรักษาไว้ได้เลย<br>
  หญิงเหล่านี้เหมือนกับเหวเมืองบาดาล<br>
  ชายที่มัวเมาในหญิงเหล่านี้ย่อมถึงความพินาศ<br>
  [๙๕] เพราะเหตุนั้นแหละ ชายเหล่าใดสลัดมาตุคามเที่ยวไป<br>
  ชายเหล่านั้นมีความสุข ปราศจากความเศร้าโศก<br>
  ผู้ปรารถนาความเกษมอันสูงสุด<br>
  ไม่พึงทำความเชยชิดกับมาตุคามเลย</p>
<p> สมุคคชาดกที่ ๑๐ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
    :๓๑๖ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๑๑. ปูติมังสชาดก (๔๓๗)<br>
  ๑๑. ปูติมังสชาดก (๔๓๗)<br>
  ว่าด้วยสุนัขจิ้งจอกชื่อปูติมังสะ<br>
  (สุนัขจิ้งจอกตัวเมียกล่าวกับแม่แพะว่า)<br>
  [๙๖] นี่เพื่อนหญิง การมองดูของสุนัขจิ้งจอกปูติมังสะ<br>
  ฉันไม่พอใจเลย ควรละเว้นให้ห่างไกลจากสหายเช่นนี้<br>
  (สุนัขจิ้งจอกตัวผู้กล่าวว่า)<br>
  [๙๗] แม่เวณีนี้บ้า ยกย่องเพื่อนหญิงต่อหน้าผัว<br>
  ย่อมซบเซาถึงแม่แพะตัวที่มาแล้วกลับไป<br>
  (สุนัขจิ้งจอกตัวเมียกล่าวว่า)<br>
  [๙๘] นี่สหาย ท่านซิบ้า โง่เขลาขาดปัญญาพิจารณา<br>
  ทำลวงว่าตาย แต่กลับชะเง้อมอง โดยกาลอันไม่สมควร<br>
  (พระผู้มีพระภาคตรัสว่า)<br>
  [๙๙] บัณฑิตไม่ควรจะเพ่งมองในกาลอันไม่สมควร<br>
  ควรจะเพ่งมองในกาลอันสมควร<br>
  ผู้ที่เพ่งมองในกาลอันไม่สมควรย่อมซบเซา<br>
  เหมือนสุนัขจิ้งจอกชื่อปูติมังสะ<br>
  (สุนัขจิ้งจอกตัวเมียกล่าวกับแม่แพะว่า)<br>
  [๑๐๐] เพื่อนหญิง ขอให้รักของเราจงมีเหมือนเดิมเถิด<br>
  ขอเธอจงให้ความชื่นใจแก่ฉัน<br>
  ผัวของฉันกลับฟื้นคืนชีพขึ้นมาแล้ว<br>
  เธอควรไปเยี่ยมเยียนถามทุกข์สุขเถิด<br>
  (แม่แพะกล่าวว่า)<br>
  [๑๐๑] เพื่อนหญิง ขอความรักของเธอจงมีเหมือนเดิมเถิด<br>
  ฉันจะให้ความชื่นใจแก่เธอ ฉันจะไปพร้อมกับบริวารจำนวนมาก<br>
  ขอเธอจงทำอาหารไว้เถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๑๗ }</span></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๑๒. ทัททรชาดก (๔๓๘)<br>
  (สุนัขจิ้งจอกตัวเมียกล่าวว่า)<br>
  [๑๐๒] บริวารของเธอที่ฉันจะทำอาหารให้กิน<br>
  เป็นสัตว์ชนิดไหน ทั้งหมดมีชื่อว่าอย่างไร<br>
  ฉันถามถึงสัตว์เหล่านั้นแล้ว<br>
  ขอเธอจงบอก<br>
  (แม่แพะกล่าวว่า)<br>
  [๑๐๓] บริวารของฉันเป็นเช่นนี้ คือ<br>
  สุนัขชื่อมาลิยะ จตุรักขะ ปิงคิยะ และชัมพุกะ<br>
  เธอจงทำอาหารเพื่อพวกเขา<br>
  (สุนัขจิ้งจอกตัวเมียกล่าวว่า)<br>
  [๑๐๔] เมื่อเธอออกจากถ้ำไป<br>
  แม้สิ่งของก็จะสูญหาย<br>
  ฉันจะแจ้งข่าวความสุขสบายแก่เพื่อนเอง<br>
  เธออยู่ที่นี้แหละ อย่าไปเลย<br>
  ปูติมังสชาดกที่ ๑๑ จบ</p>
<p> ๑๒. ทัททรชาดก (๔๓๘)<br>
  ว่าด้วยนกกระทา<br>
  (รุกขเทวดากล่าวกับเหี้ยว่า)<br>
  [๑๐๕] คนที่เจ้าให้ข้าวหุงกินนั้นแหละ<br>
  ได้กินลูกน้อยทั้งหลายของเจ้าซึ่งไม่มีความผิด<br>
  เจ้าจงกัดมันให้จมเขี้ยว อย่าปล่อยให้มันมีชีวิตอยู่<br>
  (แม่เหี้ยกล่าวว่า)<br>
  [๑๐๖] คนที่ทำงานหยาบช้ามากเป็นคนแปดเปื้อน<br>
  เหมือนผ้านุ่งของหญิงเลี้ยงเด็ก<br>
  ข้าพเจ้ายังมองไม่เห็นส่วนที่จะกัดมันให้จมเขี้ยวเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๑๘ }</span></p><hr><p class="nc"><a href="tpd27-3.htm" >&gt;&gt;&gt;&gt;&gt; หน้าต่อไป &gt;&gt;&gt;&gt;&gt;</a>  </p>
<p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>